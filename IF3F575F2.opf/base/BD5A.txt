༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG4884
n/a
ImageGroup:
ISBN:
KG4889
9787802532106
Title:
གསུང་འབུམ།
དྲི་མེད་འོད་ཟེར
gsung 'bum/_dri med 'od zer
Author:
དྲི་མེད་འོད་ཟེར
dri med 'od zer
computerized printed texts
mes po'i shul bzhag:106-131
pe cin
krung go'i bod rig pa dpe skrun khang
2009
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 150 West 17th St, New York City, NY
10011. US. Comments: 04/2010



བདེན་པདིལུལ་བཞག
མེས་པོའི་ཤུལ་བཞག ༡༠༩
ཅི་ཡིན་ནས་དལ་གྱིས་བཀས་
FALSEKS
༥
viewsཆགས་གནས་ནས་
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
(༤/༢༦)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས། །
ཀྲུང་གོའི་བོད་རིག་པ་དཔེ་སྐྲུན་ཁང༌།



de



FES
༤༡a
Fe
ESe
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
བི་མ་སྙིང་ཐིག
《
པ དཔཔ་བ་ཅིགས་
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
9
Here



མེས་པོའི་ཤུལ་བཞག་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་༢ཡཏུ་བལྟུང་བ་ཕྱིས། ལན་དཀར་ཐུབ་བསྟན་ཉི་ མ་དང་།
མཁན་པོ་འགྲོ་འདུལ་རྡོ་རྗེ།
བསྡུ་སྒྲིག་འགན་འཁུན་པ་ཡོད་པ་དང༌། བཙོ་སྒྲིག་པ། ཀརྨ་བདེ་ལེགས།
བ་ཙེ་སྒྲིག་གཞོན་པ༔ ཕྱུག་ཏཱསྟན་ཉི་མ། བསྟན་འཛིན་བློ་གྲོས།
བསྩ་སྒྲིག་པ། བསོད་ནམས་རྡོ་རྗེ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་དཔལ་དཝང་། དཀོན་མཚོ། ཝསམ་གཏ།། བློ་བཟང་ཆོམ་
༢ལ།
གློཡ་ཀླད་ལ་རྩལ་པ༑ ཞི་ཁྱེད། ཡེ་ཤེས། བད་དབྱངས། བྱམས་པ་ཆོས་སྒྲོན།
ཆོས་འཛོམས། བསྟན་འཛིན་ བསོད་ནམས་ཚེ་སྒྲོན་སོགས་དཔལ་
བརྩེགས་ལས་བྱེད་པ་རྣམས།



སྟོན་པ་ཁྱེའུ་འོད་མི་འཁྲུགས་པ་ལ་ན་མོ།



༄༅། །དཔེ་སྐྲུན་གསལ་བཤད།
《མེས་པོའི་ཤུལ་བཞག》ཅེས་པའི་དཔེ་ཚོགས་འདི་ནི་དཔལ་བརྩེགས་
བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་
དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་ཚོགས་ཤིག་ཡིན་ལ། དེ་ཡང་
མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་གཙོ་
སྐྱོང་གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་
བའི་ལོ་བཅུ་ཙམ་གྱི་རིང་ལ་འབད་བརྩོན་ཆེན་པོས་བོད་ཀྱི་ས་གནས་གང་སར་
བཞུགས་པའི་བོད་ཡིག་དཔེ་རྙིང་པོ་ཏི་ཁྲིར་ལོངས་པ་རང་བྱུང་དང་མིའི་གནོད་
འཚེས་འཇིག་ལ་ཉེ་བའི་ཉེན་ཁ་ལས་བསྐྱབས་ཏེ་ལེགས་པར་བསྒྲིགས་ཤིང་
དཀར་ཆག་ཏུ་བཏབ། དཔེ་ ཐུམ་ གསོལ། དཔེ་ སྒོམ་ བཞེངས་ ཏེ་ སྲུང་ སྐྱོབ་
མཛད་གནང་བ་དང་གནང་མུས་སུ་ཡོད་པ་ནི། རང་རེའི་མེས་པོའི་ཤུལ་ནོར་
སྲུང་སྐྱོབ་རྒྱུན་འཛིན་དང་བོད་རིག་པའི་གལ་ཆེའི་དཔྱད་གཞི་མཁོ་འདོན་གྱི་
དགོས་པ་ཆེ་བ་མ་ཟད། རང་རྒྱལ་མི་རིགས་རིག་གནས་ནོར་མཛོད་དར་རྒྱས་
དང་སྲུང་སྐྱོབ་བགྱི་བའི་འཕྲིན་ལས་གལ་ཆེན་ཞིག་རེད།
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་
ག་དཔེ་སྐྲུན་ཁང་གཉིས་ཞིབ་གྲོས་བྱས་མཐར། སྲོལ་རྒྱུན་རིག་གནས་སྲུང་
སྐྱོབ་དང་བོད་ རིག་ པའི་དཔྱད་ཡིག་མྱུར་སྐྱོབ་དང་ཆ་ཚང་དུ་གཏོང་བའི་
དམིགས་ཡུལ་ ངོས་ འཛིན་ གཅིག་ གྱུར་ ཐོག 《བཀའ་གདམས་ དཔེ་ དཀོན་
གཅེས་བཏུས》ཞེས་པའི་དཔེ་རྙིང་དཔེ་དཀོན་གྱི་དཔེ་ཚོགས་ཆེན་མོ་ཞིག་མུ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། །
མཐུད་ནས་ལེགས་སྒྲིག་དང་དཔེ་སྐྲུན་བྱེད་བཞིན་ཡོད་པ་དང་། ད་ཆར་ཡང་
དམིགས་ཡུལ་དགོས་པ་གཅིག་གྱུར་ཐོག་《མེས་པོའི་ཤུལ་བཞག》ཅེས་པའི་
དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་
ཡིན་ལ། དེ་ཡང་སྔོན་བྱོན་མེས་པོ་མཁས་དབང་དམ་པ་དུ་མས་ཤུལ་དུ་བཞག་
པའི་ གསུང་ འབུམ་ དཔེ་ དཀོན་ གལ་ ཆེན་ རྣམས་ དང་། འཐར་ འཐོར་ དུ་
བཞུགས་པའི་དཔེ་དཀོན་གལ་ཆེན་དག་ཕྱོགས་གཅིག་ཏུ་བསྡུས་ཏེ་བསྒྲིགས་
པ་འདིའི་ནང་དོན་ཐད་ལ། ནང་དོན་རིག་པ་དང་། གསོ་བ་རིག་པ། ཚད་མ་
རིག་པ། སྒྲ་རིག་པ། བཟོ་རིག་པ། ལོ་རྒྱུས། རྩིས་རིག་སོགས་བཅུ་ཕྲག་རིག་
པའི་གནས་ཀུན་འདུས་པའི་དཔེ་དཀོན་ནོར་བུ་དགོས་འདོད་ཀུན་འབྱུང་ལྟ་བུ་
ཞིག་ཡིན།
འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་ངེད་ཅག་དཔེ་
སྐྲུན་ཁང་ལ་ཐོབ་པ་ནི་ཤིན་ཏུ་སྐལ་བ་བཟང་ཞིང་གཟི་བརྗིད་ཀྱི་འོས་འགན་
ཞིག་ཏུ་བརྩིས་ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་བཀོད་ཟིན་
ཅིང་། ལས་གཞི་འདི་ལ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་
ཁྲིད་དང་རྒྱལ་ ཁབ་ཕྱི་ནང་གི་བོད་རིག་པའི་མཁས་དབང་དུ་མས་གདེང་
འཇོག་དང་མཐོང་ཆེན་གྱིས་སྐུལ་མ་ཡང་ཐོབ། །
《མེས་པོའི་ཤུལ་བཞག》གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་
སྟག་ཡིན་པས། མ་དཔེ་གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་
འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་མང་པོ་འདུག འོན་ཀྱང་
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་མང་རིང་ཉམས་
- 2 -



དཔེ་སྐྲུན་གསལ་བཤད།
མྱོང་བསྡུ་ལེན་དང་མཁས་དབང་དུ་མར་བཀའ་འདྲི་ཞུས་པར་བརྟེན་ཡིག་
གཟུགས་གསར་རྒྱག་དང་ཕྱོགས་སྒྲིག་ཐུབ་པ་བྱུང་། པར་ཤིང་དུ་འཁོད་ཡོད་
པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་ལ་ཕབ་ཡོད་པ་བཅས་
ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ།
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་
སྐྱོར་དང་ཐུགས་ཁུར་གནང་མཁན་གྱི་མཁས་དབང་རྣམས་དང་། ལྷག་པར་དུ་
ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ཁྲིད་ལྷན་རྒྱས་དང༌།
མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་
མཛུབ་སྟོན་གྱི་བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་
དང༌། དཔལ་བརྩེགས་ཞིབ་འཇུག་ཁང་གི་འགན་འཛིན་པ་ལྷན་རྒྱས་དང་། ཞུ་
དག་པ། ཡིག་རྒྱག་པ་སོགས་མདོར་ན་ལས་གཞི་འདི་ལ་ལྷག་བསམ་དང་
འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་
དྲིན་ཆེ་ཞེས་ཞུ་རྒྱུ་དང་། །
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་
ཞིབ་ཚགས་བགྱི་ཁུལ་བྱས་མོད། འོན་ཀྱང་ང་ཚོར་ཤེས་ཚད་དམན་པའི་དབང་
གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་དག་གིས་ནོར་བཅོས་ཡོ་
བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ། །
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།



སྔོན་འགྲོའི་ཞུ་ཚིག
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་
དང་། ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་
སྐྱེས་བུ་རྣམས་ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་
དང་བཅས་པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་
འབྲེལ་བའི་ཐུན་མོང་གི་རིག་གནས་སུམ་རྟགས་སྙན་ངག མངོན་བརྗོད་སྡེབ་
སྦྱོར། སྐར་རྩིས་འབྱུང་རྩིས། སྒྲ་ཚད་བཟོ་གསོ་སོགས་མདོ་སྔགས་རིག་གནས་
དང་བཅས་པའི་གཞུང་ལུགས་ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་་་
མི་ཁྱབ་པ་ཞིག་འཆད་ཉན་འགྱུར་གསུམ་དང་། བཤད་སྒྲུབ་ལས་གསུམ་གྱི་སྒོ་
ནས་ཐོག་མར་སྲོལ་བཏོད། བར་དུ་གཏན་ལ་ཕབ། རིམ་བཞིན་དར་རྒྱས་བཏང་
བ་སོགས་འཛིན་སྐྱོང་སྤེལ་བར་མཛད་པའི་བཀའ་དྲིན་བདག་རྐྱེན་ལ་བརྟེན་
ནས། དབུས་གཙང་ཁམས་གསུམ་དུ་བཞུགས་སོ་ཅོག་གི་གླེགས་བམ་ཐམས་
ཅད་གཅིག་ཏུ་སྤུངས་ན་རི་རབ་ལྷུན་པོའི་གཏོས་དང་མཉམ་ཞིང༌། ཆོས་ཚན་གྱི་
རྣམ་དབྱེ་ཇི་སྙེད་ཡོད་པ་གྲངས་སུ་བགྲངས་ན་ནམ་མཁའི་གཟའ་སྐར་ཚོགས་
ཀྱང་སྐྱེངས་པར་བྱེད་པ་ཞིག་མཆིས་པ་ཙམ་དུ་མ་ཟད། རྒྱ་བལ་ཧོར་སོགས་ཀྱི་
ཡུལ་གྲུ་ཀུན་ཏུའང་དར་ཁྱབ་ཆེ།
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་
འདི་ཉིད་འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན།
-1-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
ཨོཀ་སི་ཕོར་དྷི་དང་། ཧར་ཝིད་ལྟ་བུ་ཡོ་རོབ་དང༌། ཨ་རི་སོགས་སུ་གྲགས་
ཆེན་གྱི་སློབ་གྲྭ་ཆེན་མོ་རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པ་མ་
ཟད། བོད་ཀྱི་ཆོས་དང་རིག་གཞུང་སློབ་གཉེར་བྱེད་སའི་སྡེ་ཚན་དང་སློབ་མ་
ཡང་མི་ཉུང་བ་ཡོད། །
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་
དེ་གང་དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་
མགོན་ཀོང་སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །
གནུབས་ཆེན་རིན་བཟང་རྔོག་ལོ་ས་སྐྱ་པ། །བུ་སྟོན་བཤད་རྒྱུན་འདེགས་པའི་
ཀ་ཆེན་བཅུ། །ཞེས་དང་། བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་
མ་བཀའ་གདམས་ལམ་འབྲས་བཀའ་བརྒྱུད་པ། །ཤངས་པ་ཞི་བྱེད་སྦྱོར་དྲུག་
བསྙེན་སྒྲུབ་བོ། །ཞེས་གསུངས་པ་ལྟར། ཤེས་བྱའི་གཞུང་ལུགས་སྣ་ཚོགས་ཀྱི་
འགྱུར་ཁྱད་དང་འཆད་ཚུལ་གྱི་དབྱེ་བས་བཤད་རྒྱུན་འདེགས་པའི་ཀ་ཆེན་བཅུ་
དང་། སྒྲུབ་པ་ཉམས་སུ་ལེན་ཚུལ་ལ་བརྒྱུད་པའི་ཁྱད་པར་དང་མན་ངག་གི་
དབྱེ་བས་སྒྲུབ་བརྒྱུད་འདྲེན་པའི་ཤིང་རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་
བཅོ་བརྒྱད་རྗེས་འབྲང་དང་བཅས་པའི་གསུང་རབ་རྒྱ་མཚོ་ལྟ་བུ་ཞིག །བདག་
ཅག་གི་ཡབ་མེས་གོང་མ་རྣམས་ཀྱིས་གཅེས་པའི་ལུས་སྲོག་ལོངས་སྤྱོད་ཐམས་
ཅད་ཕངས་པ་མེད་པར་བཏང་སྟེ། ཕྱི་རབས་རང་རེའི་བརྒྱུད་འཛིན་རྣམས་ལ་
འཕྲལ་ཡུན་ཕན་བདེའི་དཔལ་ལ་དམིགས་ནས་བཞག་པའི་ནོར་བུ་རིན་པོ་ཆེ་
ཡིད་བཞིན་དབང་གི་རྒྱལ་པོ་མཐའ་ཡས་པ་ཞིག་མཆིས། དེ་དག་ལས་མང་ཆེ་
བ་རིག་གསར་ལོ་བཅུའི་གོད་ཆག་ཆེན་པོ་སོགས་དུས་ཀྱི་རྒུད་པའི་དབང་གིས་
-2.



སྔོན་འགྲོའི་ཞུ་ཚིག
སེམས་ མེད་ འབྱུང་བཞིའི་འཇིག་ པ་ དང་། སེམས་ ལྡན་ མི་དང་ མི་ མིན་ གྱི་
གནོད་པས་ཉམས་ཉེས་ཆེན་པོར་གྱུར་པ་ནི་རྒྱ་བོད་ཡོངས་གྲགས་ལྟར་ལགས།
རིག་གནས་གསར་བརྗེ་མཇུག་སྒྲིལ་བ་དང་ཆབས་ཅིག ཏང་གི་ཡང་
དག་པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ། ཏང་དང་རྒྱལ་ཁབ་ཀྱིས་
འགོ་ཁྲིད་དང་རྩ་འཛུགས་གནང་ནས། དཔེ་རྙིང་འཐོར་བསྡུ་དང་། ལེགས་སྒྲིག
དཔེ་སྐྲུན། སྒྱུར་སྤེལ་སོགས་ཀྱི་སྒོ་ནས་རང་རིགས་ཀྱི་རིག་གནས་ཉམས་པ་
སོར་ཆུད་དང་། མི་ཉམས་གོང་འཕེལ་གྱི་བྱ་བར་སོ་སོའི་འཁོས་བསྟུན་གྱི་སྲི་
ཞུ་སྒྲུབ་པའི་སྐལ་བ་བཟང་པོའི་དཔལ་ལ་ལོངས་སུ་སྤྱད་དུ་ཡོད་པའི་སྐབས་
འདིར། རང་རེའི་ཡབ་མེས་རྣམས་ཀྱིས་བཞག་པའི་ཕ་ནོར་མང་པོ་ཞིག་ད་དུང་
ཡང་ངེད་ཅག་གི་བསོད་ནམས་ཀྱི་བགོ་སྐལ་དུ་ལྷག་ཡོད་པ་རྣམས་ལ་གཅེས་
སྤུས་ཆེན་པོས་སྲུང་སྐྱོབ་དང་དར་སྤེལ་བྱེད་རྒྱུ་ནི་མེས་རྒྱལ་གྱིས་གནང་བའི་
ལས་འགན་ཡིན་པར་མ་ཟད། འུ་ཅག་བོད་ཀྱི་རིག་གནས་སློབ་གསོའི་བྱ་བར་
ལེགས་སྐྱེས་འབུལ་མཁན་གྱི་རྒན་དར་གཞོན་གསུམ་གྱི་ཤེས་ཡོན་ཅན་ལ་
མཚོན་ན། རང་རེའི་ཕྲག་པར་བབ་པའི་གཞན་དྲིང་མི་འཇོག་པའི་གཟི་འོད་བླ་
ན་འབར་བའི་འོས་འགན་མཆོག་ཏུ་གྱུར་པ་ཞིག་ཀྱང་ཡིན་པར་སེམས།
དེར་བརྟེན་ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་
ལྗགས་རྩོམ་གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་
པའི་མདོ་སྔགས་ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་
ཐར་དང་གསན་ཡིག་བརྡ་སྤྲོད་དང་སྙན་ངག རྩིས་དང་གསོ་རིག་སོགས་དཔེ་
དཀོན་ འཐོར་ བ་ རྣམས་ བསྡུས། ཆད་ པ་ རྣམས་ བསབ། ཉམས་ པ་ རྣམས་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
གསོས། འཁྲུགས་པ་རྣམས་བསྒྲིགས་ཏེ་དཔེ་ཚོགས་མེས་པོའི་ཤུལ་བཞག་
ཅེས་པ་སོགས་རིམ་པ་བསྟར་ཆགས་སུ་པར་དུ་སྐྲུན་དང་བསྐྲུན་རྩིས་ལས། ད་
ལན་ང་ཚོས་ཀློང་ཆེན་རབ་འབྱམས་པའི་སྙིང་ཐིག་ཡ་བཞི་དང་། མཛོད་བདུན།
ངལ་གསོ་སྐོར་གསུམ། གསུང་ཐོར་བུ་བཅས་པོད་ཉེར་དྲུག་འཚོལ་བསྡུ་ཐུབ་
པ་མེས་པོའི་ཤུལ་བཞག་ཅེས་པའི་དཔེ་ཚོགས་ཀྱི་ནང་དུ་བསྒྲིགས་ཏེ། རྒྱ་ཆེའི་
ཀློག་པ་པོ་རྣམས་ཀྱི་སྤྱན་ཟུང་ཡངས་པའི་འབབ་སྟེགས་སུ་འབུལ་རྒྱུ་ཡིན། །
འབྱུང་ཆར་ང་ཚོའི་དཔེ་ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་
ལྡན་ཞིང་མཁྱེན་སྤྱན་ཡངས་པའི་མཁས་དབང་རྣམས་ཀྱིས་དགོངས་འཆར་གྱི་
བཀའ་སློབ་སྩོལ་གནང་དང་། དཔེ་དཀོན་གྱི་མ་ཕྱི་གཡར་གནང་གི་སྐྱབས་
འཇུག་ཡོང་བ་མཁྱེན་མཁྱེན། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་
རྒྱས་ཤིང་། སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་
པོས་དབེན་པའི་ཁ་ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་
ལ་འཆང་། དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་
རིག་གནས་སློབ་གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་
སྒྲུབ་ནུས་ན། མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་
འབུལ། རང་ཉིད་ཀྱི་ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་
མངོན་གྱུར་ལགས་པས། དེ་བཞིན་དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས། སྤྱི་ལོ་༢༠༠༧པའི་ཟླ་ཚེས་ལ་གུས་ཕུལ།



༄༅། །བསྡུ་སྒྲིག་གསལ་བཤད།
ཕན་བདེའི་འབྱུང་གནས་རྒྱལ་བསྟན་རིན་པོ་ཆེ་སྤྱི་དང་། ཁྱད་པར་སྔ་
འགྱུར་རིང་ལུགས་ཡོངས་སུ་གསལ་བར་མཛད་པའི། ཀུན་མཁྱེན་ཀློང་ཆེན་རབ་
འབྱམས་ཀྱི་གསུང་ཆོས་རྙེད་ཚད་ཕྱོགས་གཅིག་ཏུ་བསྒྲིགས་ཏེ་པར་དུ་སྐྲུན་པ་ལ།
དེ་ཡང་མཛོད་བདུན་དང་མུན་སེལ་སྐོར་གསུམ་སོགས་ནི་བླ་རུང་ནང་བསྟན་སློབ་
གླིང་ནས་གསར་སྐྲུན་ཇི་བཞིན་སོར་བཞག་ཡིན་ཞིང་
། དེ་ཡང་མཛོད་བདུན་ནི་ཨ་
འཛོམས་དང༌། སྡེ་དགེའི་ཤིང་པར་མ། དཔལ་ཡུལ་དགོན་དུ་བཞུགས་པའི་
བྲིས་མ་དང༌། གཞན་ཡང་སྔར་ འབྲས་ སྤུངས་ དཔེ་མཛོད་དུ་བཞུགས་པ་ཆོས་
དབྱིངས་མཛོད་བྲིས་མ་དང༌། ཐེག་མཆོག་མཛོད་གུང་ཐང་པར་མ་དང༌། རྫོང་སར་
བྲིས་རྙིང་སོགས་ཕན་ཚུན་དཔེ་བསྡུར་ཞུས་པའི་གསལ་བཤད་ཀྱང་ཆོས་ཚན་སོ་
སོའི་བསྡུར་མཆན་དུ་བཀོད་ཡོད། སྙིང་ཐིག་ཡ་བཞི་དང་། ངལ་གསོ་སྐོར་གསུམ་
སོགས་ནི་སྡེ་དགེའི་པར་མ་མ་ཕྱི་གཙོ་བོ་ལ། མི་གསལ་བ་དང་དོགས་གནས་
མཆིས་ པ་ རྣམས། ཨ་ འཛོམས་ པར་ མར་ དག་ བསྡུར་ ཞུས་ཏེ་ མི་འདྲ་ བ་ དག
（《ཨ>མི་འདྲ་བའི་ཡིག་འབྲུ)གུག་རྟགས་འདིའི་ནང་བཅུག་ཡོད། འགྲེལ་མཆན་
ཡོད་རིགས་རྣམས་ཤིང་པར་ཇི་བཞིན་གློག་ཀླད་དུ་འཁྲིད་སྟབས་མ་བདེ་བས་
དཀྱུས་ཚིག་དང་ཕྲེང་གྲལ་གཅིག་ཏུ་བཀོད་དེ་གཞུང་ཡིག་དང་མཆན་གཉིས་རྩིང་
ཞིབ་སོ་སོར་ཕྱེས་ཤིང་། དཔེ་དེབ་ཀྱི་དུམ་མཚམས་དག་མ་ཕྱི་ལས་ཡར་བསྣན་
མར་ དབྲིས་ཅུང་ ཟད་ དང༌ བཅས་ པོད་ ཆེ་ ཆུང་ སྙོམས་ ཐབས་ བྱས་ ཡོད། དཔེ་
-5-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
དེབ་ཐམས་ཅད་ཀྱི་མགོར་ཆོས་ཚན་སོ་སོར་གཟིགས་པ་སྟབས་བདེ་ཡོང་བའི་ཆེད་
དཀར་ཆག་ད་ལྟའི་དཔེ་དེབ་སྤྱི་འགྲོས་ལྟར་བཀོད་པ་ལས་གཞུང་དོན་དངོས་ལ་མ་
དཔེ་ལྟར་སོར་བཞག་བྱས་ཡོད། དུས་རྐྱེན་འཕོ་འགྱུར་ཅི་རིགས་པས་འཐོར་གྱུར་
སོང་ནས་མ་ཕྱི་རེ་རེ་ཙམ་ལས་མ་བཞུགས་པའི་དཔེ་དཀོན་རིགས་དང་། དོ་དམ་
དཔེ་མང་གི་མཛོད་དུ་བསྐྱིལ་བའི་རྙེད་འཚོལ་དཀའ་བ་རྣམས་ཀྱང་གང་ནུས་ཅི་
ལྕོག་གིས། འགྲོ་སོང་དང་ངལ་བ་ལ་མ་འཛེམས་པར་བཙལ་འཚོལ་བགྱིས་ཁུལ་
དུ། རྒྱ་ཆེའི་ཆོས་ལུགས་ལས་རིགས་མི་སྣ་དང་། གཞོན་སྐྱེས་རིག་གནས་ལྷུར་
ལེན་པ་ཚོའི་བསམ་བློའི་དཔལ་ཡོན་དང་། ཞི་བདེ་འཆམ་མཐུན་སོགས་མདོར་ན་
ད་ལྟའི་སྤྱི་ཚོགས་འདིར་ཕན་དུ་རེ་བ་དང་། མ་འོངས་མི་རབས་ཕྱི་མར་ཡུན་དུ་
གནས་པའི་རྐྱེན་གྲོགས་སུ་འགྱུར་ན་སྙམ་པའི་རེ་འདུན་གྱིས། རྩིས་འཕྲུལ་གྱི་པར་
གཞིར་བཅུག་སྟེ་འགྲེམས་སྤེལ་ཞུས་པ་ལགས་ན། རྒྱ་ཆེའི་གཟིགས་པ་པོ། བློ་
དཀར་གཞུང་དྲང་ གི་ གཟུར་ གནས་དཔྱོད་ལྡན་རྣམས་ ཀྱིས་ ལེགས་ སྤེལ་ ཉེས་
འགོག་གི་རོགས་འདེགས་ཅི་ལྕོག་གནང་བ་ཐུགས་རྗེ་ཆེ་ཞུ།
བོད་ལྗོངས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་འགྲོ་འདུལ་རྡོ་རྗེས།



༈ རྩོམ་པ་པོའི་རྣམ་ཐར་མདོར་བསྡུས།
ཀློང་ཆེན་རབ་འབྱམས་པ་དྲི་མེད་འོད་ཟེར་ནི། ལྷོ་ཁ་གྲྭ་ནང་དུ་ཡབ་
སྔགས་ འཆང་ བསྟན་ པ་ སྲུང་དང་། ཡུམ་འབྲོམ་བཟའ་བསོད་ནམས་རྒྱན་
གཉིས་ ཀྱི་ སྲས་ སུ་ རབ་བྱུང་ལྔ་ པའི་ ས་ ཕོ་སྤྲེལ་ལོ་ སྟེ་ སྤྱི་ ༡༣༠༨ལོར་ སྐུ་
བལྟམས། དགུང་ལོ་ལྔ་ཙམ་ནས་ཡི་གེ་འབྲི་ཀློག་བསླབས་པས་ཚེགས་མེད་དུ་
མཁྱེན། དགུང་ལོ་བདུན་ནས་བཟུང་ལོ་འགའ་ཤས་ཀྱི་རིང་ཡབ་ལས་ཕུར་པ་
སོགས་ཀྱི་མན་ངག་ཕྱག་བཞེས་དང་སྨན་རྩིས་སོགས་ཐུན་མོང་གི་རིག་གནས་
འགའ་བྱང་ཆུབ་པར་མཛད། བཅུ་གཉིས་པར་བསམ་ཡས་སུ་མཁན་པོ་བསམ་
འགྲུབ་རིན་ཆེན་ལས་རབ་ཏུ་བྱུང་སྟེ་མཚན་ཚུལ་ཁྲིམས་བློ་གྲོས་སུ་གསོལ། དེ་
ནས་སློབ་དཔོན་བཀྲ་རིན། བཙན་དགོན་པ། བླ་བྲང་ པ་ཆོས་ དཔལ་རྒྱལ་
མཚན། ཆོས་གྲགས་གཉིས་པར་གྲགས་པ་གཞོན་ནུ་རིན་ཆེན། བློ་གྲོས་བརྟན་
པ། ཆོས་རྗེ་རང་བྱུང་རྡོ་རྗེ། ཤུག་གསེབ་རིན་པོ་ཆེ། ས་སྐྱའི་བླ་མ་བདག་ཉིད་
ཆེན་པོ། བླ་མ་ཁྲོ་ཕུ་པ་སོགས་མཚན་ཉིད་དང་ལྡན་པའི་བཤེས་གཉེན་བཅུ་
ཕྲག་ གཉིས་ལྷག་ ཚུལ་བཞིན་བསྟེན་ཏེ། བོད་ཡུལ་ དུ་ གྲགས་ པའི་ གཞུང་
ལུགས་མན་ངག་བཅས་པ་དང་། ཐུན་མོང་ཤེས་བྱའི་རིག་གནས་ཕལ་ཆེར་
གསན་ཅིང་སྒྲོ་འདོགས་ལེགས་པར་བཅད། ལྷག་པར་དུ་རིག་འཛིན་ཀུ་མཱ་རཱ་
ཛའི་དྲུང་ནས་གསང་སྔགས་སྔ་འགྱུར་གྱི་གདམས་པ་མཐའ་དག་ཉམས་ཁྲིད་
དུ་གསན་ནས་བྱ་བྲལ་ཀུན་སྤངས་ཁོ་ནས། མཆིམས་ཕུ་ལ་སོགས་དབེན་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
གནས་དག་ཏུ་ཟས་གོས་སོགས་ཀྱིས་མཐུན་རྐྱེན་དམན་ཀྱང་དངུལ་ཆུའི་བཅུད་
ལེན་དང་། སྐྱེ་མོ་ཞིག་ཡོད་པ་དེས་གོས་གདན་གཉིས་ཀྱི་གོ་བཅད་དེ་བཞུགས་
པ་སོགས་དཀའ་སྤྱད་དྲག་པོའི་སྒོ་ནས་སྒྲུབ་པ་ཉམས་བཞེས་སྙིང་པོར་མཛད་
པས། བླ་མ་དང་ལྷག་པའི་ལྷ་དུ་མས་བྱིན་གྱིས་བརླབས་ཤིང་། གྲུབ་པའི་གོ་
འཕང་མཐོན་པོར་གཤེགས། གངས་རི་ཐོད་དཀར་སོགས་ནས་སྐལ་ལྡན་སློབ་
མ་མང་པོར་ཟབ་ཆོས་འདོམས་པ་དང་། མཛོད་བདུན་སོགས་མ་འོངས་གདུལ་
བྱའི་ཁྱད་དུ་རྩོམ་པ། ཞྭའི་ལྷ་ཁང་ གིས་མཚོན་པའི་རྟེན་གསུམ་ ཉམས་པ་
རྣམས་གསོ་བ་སོགས་འཁོར་ལོ་གསུམ་གྱི་བྱ་བས་རྒྱལ་བསྟན་ཡུན་རིང་དུ་
བསྐྱངས་པར་མཛད། །
གཞན་ཡང་གདུལ་བར་དཀའ་བའི་གློ་མོན་དགེ་སྡིག་མི་ཤེས་པ་དང་།
མོན་བུམ་ཐང་སོགས་དམ་པའི་ཆོས་ཀྱི་སྒྲ་མི་གྲགས་པ་རྣམས་སུའང་། བརྩེ་བ་
ཆེན་པོས་དགེ་བཅུའི་ལམ་ལ་བཀོད་ཅིང་། མཐར་དགུང་ལོ་ང་དྲུག་བཞེས་པ་
ཆུ་མོ་ཡོས་༡༣༦༣ལོ་རྒྱལ་ཟླའི་ཚེས་བཅོ་བརྒྱད་ཉིན་མཆིམས་ཕུ་རུ་ངོ་མཚར་
བའི་ཆོ་འཕྲུལ་བསམ་གྱིས་མི་ཁྱབ་པ་དང་བཅས་ཞི་བར་གཤེགས་སོ། །
ཞལ་སློབ་ཀྱང་རྒྱལ་སྲས་བཟོད་པ། བླ་མ་ཨོ་རྒྱན་པ། མཁན་ཆེན་དགེ་འདུན་
རྒྱལ་མཚན། བླ་མ་སྤོས་གོང་པ་སོགས་དང་། ལེགས་པར་བཤད་པའི་གཞུང་
ལུགས་ཀྱང་མཛོད་བདུན་དང་། ངལ་གསོ་སྐོར་གསུམ། རང་གྲོལ་སྐོར་གསུམ་
སོགས་ཤིན་ཏུ་མང་ངོ༌།། །།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་འགྲོ་འདུལ་རྡོ་རྗེས།
8-



དཀར་ཆག
......
--……......-=--ར
།.................................................103
དབང་བཞིའི་དུས་དང་མཚན་མ་བསྟན་པའི་ཕྲ་ཊིག...
ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།.. ........…........
གཅུད་ཕུར་གསུམ་གྱི་རྒྱབ་ཡིག་གསང་བའི་མན་ངག.….......
གཅུད་ཕུར་གསུམ་གྱི་རྒྱབ་ཡིག་གནད་བསྡུས་སྒྲོན་མེ་བི་མས་མཛད་པ། ....
བསམ་གཏན་མིག་གི་སྒྲོན་མ། ......…...
ལྕེ་བཙུན་གྱི་མགུར།.…...............…...
ཚིག་དོན་བཅུ་གཅིག་པ། ..............
བླ་མའི་རིམ་པ་ཚིག་དོན་བཅུ་པ།............
སྔོན་འགྲོ་ཚོགས་བསགས་ཀྱི་དམིགས་རིམ་ངག་འདོན་མདོར་བསྡུས་
པ་གདོད་མའི་གསེང་ལམ།....…...….…....
བླ་མ་རྒྱལ་བ་ཞང་ཆེན་པོའི་རྣམ་པར་ཐར་པ།.…........
ཞང་ཉི་འབུམ་གྱི་རྣམ་ཐར།…......
ཆོས་བདག་གུ་རུ་ཇོ་འབེར་གྱི་རྣམ་ཐར།........…...
འཁྲུལ་ཞིག་སེང་གེ་རྒྱབ་པའི་རྣམ་ཐར།.….........
གྲུབ་ཐོབ་མེ་ལོང་རྡོ་རྗེའི་རྣམ་ཐར་དྲི་ལོག་མ། .....…....
• •:18
•• 126
•.. 132
......…….135
............. 137
.:141



.......... 146
དཀར་ཆག
གྲུབ་ཐོབ་མེ་ལོང་རྡོ་རྗེའི་རྣམ་ཐར།.…...…..
རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།…...…..…..154
ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།........…..181
རིན་པོ་ཆེ་འོད་གསལ་རང་གྲོལ་གྱི་རྣམ་པར་ཐར་པ།......
འཁྲུལ་ཞིག་སངས་རྒྱས་དབོན་པོའི་རྣམ་ཐར་ཉིད་ཀྱིས་མཛད་
པ་ནོར་བུའི་གསལ་བྱེད།...........
ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར།.............…..278
...........236
................ 247



༄༅། །དབང་བཞིའི་དུས་དང་མཚན་མ་བསྟན་པའི་ཕྲ་ཊིག
དབང་ཆེན་ཐབས་ཀྱི་སྐུ་ལ་ཕྱག་འཚལ་ལོ། །དབང་གི་ཕྲ་ཊིག་རྣམ་པར་
ཕྱེ་བ། རྣམ་པར་དག་པ་གསལ་བ་ཡི། །རྣལ་འབྱོར་པ་ཡི་འཇུག་ཚུལ་གྱིས། །
རིག་པ་གསལ་བའི་རང་བཞིན་ཉིད། །དེ་ལ་སློབ་དཔོན་སློབ་མ་ཡི། །འབྲེལ་
བ་རྣམ་དག་གསལ་བའི་ཕྱིར། །སློབ་དཔོན་དག་གི་མཚན་ཉིད་བཤད། །དག་
ཅིང་ དབང་པོ་མ་ཉམས་དང་། །མང་དུ་ཐོས་ཤིང་ང་རྒྱལ་ཞི། །ཚུལ་འཆོས་
སྤངས་ཤིང་ཆོག་ཤེས་དང༌། །རྒྱུད་ལ་གོམས་ཤིང་ ཉམས་སུ་ལེན། །ལྟ་བ་
རྟོགས་ཤིང་འཛིན་ཆགས་ཆུང་། །བྱ་བ་ཉུང་ཞིང་བརྩོན་འགྲུས་ལྡན། །རྨོངས་
པ་མེད་ཅིང་ཆོག་ཤེས་དང་། །ཡང་ན་སྡོམ་པ་གསུམ་ལ་གནས། །དཀའ་ཐུབ་
ལྡན་ཞིང་མཆོག་ལ་སྦྱོར། །ནགས་ཁྲོད་བརྟེན་པའི་བླ་མ་ལ། །ནོར་ནི་གསེར་
དངུལ་ རང་ལུས་ཙམ། །གྱུར་ལྟས་ཡང་ནས་ཡང་དུ་འབུལ། །དེ་ལྟར་མཚན་
ཉིད་རྫོགས་པ་ཡི། །བླ་མ་དབང་བསྐུར་ཆོ་ག་ནི། །ལོ་བདུན་ལྔ་དང་གསུམ་
སྔོན་ དུ། །ཇི་ ལྟར་ བཞེད་ པའི་ ཡོན་ ཕུལ་ ལ། །ཞུ་ བ་ དག་ ནི་ ལན་ གསུམ་
དབུལ། །རྟ་དང་གླང་ པོ་ རིན་ཆེན་གཡུ། །འབྲུ་དང་སྨན་ལ་སོགས་པ་ཡི། །
འདོད་པའི་ཡོན་ཏན་སྣ་ཚོགས་པ། །བླ་མ་མཉེས་ཕྱིར་ཕུལ་ལ་ཞུ། །བླ་མས་
སློབ་མའི་སྣོད་ཡང་བརྟག །དད་ལྡན་གཏོང་ཕོད་ཆེ་བ་དང་། །འབྱོར་ལྡན་ཡོ་
བྱད་གཏོང་བར་ནུས། །ཐབས་ལྡན་བླ་མའི་བྱ་བ་མཁས། །སྡོམ་ལྡན་དམ་ཚིག་
སྦྱར་བར་ནུས། །ཁྲོ་མེད་དྲེགས་ཚིག་སྤངས་པ་དང་། །འཇམ་ཞིང་ངང་ཚུལ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དེས་ པ་དང༌། །ཡིད་ དལ་སྤྱོད་པ་མཁས་པ་ནི། །སློབ་མའི་མཚན་ཉིད་ཡིན་
པར་འདོད། །འདི་ལྟ་བུ་ཡི་སློབ་མ་ལ། །དབང་བསྐུར་ནས་ནི་གདམས་པར་
སྦྱིན། །གལ་ཏེ་སྒྲུབ་ལ་བརྩོན་པ་ནི། །རང་གི་ཟས་དང་གོས་སྦྱར་ལ། །བསྒྲུབ་
པ་ཉམས་སུ་ལེན་དུ་གཞུག །འདི་ལྟར་སུ་ཡིས་བྱས་པ་ནི། །རྒྱལ་བའི་གསུང་
ལས་མ་འདས་སོ། །འདི་ལྟ་བུ་ཡི་དཔོན་སློབ་གཉིས། །འཛོམ་པ་ཙམ་ལས་
དངོས་གྲུབ་ནི། །གང་འདོད་འབྱུང་བར་ཐེ་ཚོམ་མེད། །སྐུ་གསུམ་ས་ལ་མཉམ་
སྦྱར་རོ། །དེས་ནི་བླ་མ་སློབ་མ་ཡི། །མཚན་ཉིད་གསལ་བར་བཤད་པའོ། །ད་
ནི་ དབང་ བསྐུར་ འཇུག་ དུས་ བཤད། །སྤྲོས་ བཅས་ དབང་ གི་ དབང་ བསྐུར་
ནི། །བྱི་བ་འབྲུག་དང༌ རྟ་ དང་ ཕག ཁྱད་ པར་ལོ་ནི་བཞི་དག་ལ། །དབང་
བསྐུར་ཆོ་ག་འགྲུབ་པ་ཡིན། །ཟླ་བ་ར་བ་བཞི་དག་ལ། །དུས་ཚོགས་འབྲས་བུ་
འབྱིན་ ཕྱིར་ འགྲུབ། །ཚེས་ གྲངས་ ཡར་ གྱི་ གཅིག་ ནས་ ནི། །ཟླ་བ་ ཚེས་ ཀྱི་
མཚམས་སུ་གདོན། །བསྐུར་དུས་ཉིན་ཕྱེད་ནམ་གུང་ངོ༌། །རྣལ་འབྱོར་ལུས་ཀྱི་
བྱེ་བྲག་གིས། །སོ་སོའི་འབྱུང་བའི་ལོ་ལ་སྦྱར། །དབང་བསྐུར་ཆོ་ག་ཤིས་པར་
འགྱུར། །འདི་དུས་སློབ་མ་དམ་ཚིག་ཅན། །འབྱུང་བའི་ལུས་རྣམས་མཐུན་པ་
ནི། །གྲངས་ལ་དཔག་ཚད་ གཟུང་དུ་མེད། །བརྒྱའམ་བཅུ་བདུན་ལ་སོགས་
པའི། །འབྱུང་བ་ལས་མཐུན་འགལ་བ་མེད། །གལ་ཏེ་ཆོ་ག་ལ་ཞུགས་ཚེ། །
མར་མེ་མདངས་དང་མི་ལྡན་ན། །དམ་ཚིག་བསྐང་བའི་ཆོ་ག་བྱ། །སྨེ་བ་མེད་
ན་དངོས་གྲུབ་ནི། །ཡང་ནས་ཡང་དུ་བླང་བར་བྱ། །དོན་མེད་ཤི་ན་བར་ཆད་
འབྱུང་། །དབང་ཆོག་འཛབ་ལ་དྲག་ཏུ་འབད། །དེ་ཚེ་འདུས་པའི་མཆེད་ལྕམ་
ཀུན། །ལུས་ལ་ནད་ཉིད་བྱུང་བ་ན། །ཕྱག་དང་བསྐོར་བ་དག་བྱ་འོ། །ངག་ལ་



དབང་བཞིའི་དུས་དང་མཚན་མ་བསྟན་པའི་ཕྲ་ཊིག
བསླབ་འཆོལ་སུ་ལ་བྱུང་། །བསམ་ཏེ་ཡི་གེ་བརྒྱ་པ་བཟླས། །སེམས་ནི་ཉོག་
གམ་དྲན་ཉམས་ན། །བསྐྱེད་དང་རྫོགས་པའི་ རིམ་ལ་འཇུག །གལ་ཏེ་བྱང་
བའི་རྟགས་བྱུང་ནས། །གདོད་ཀྱིས་དབང་བསྐུར་ཆོ་ག་འབད། །གལ་ཏེ་
བསྒྲུབ་པའི་རྫས་འཕེལ་ན། །དངོས་གྲུབ་རབ་མཆོག་ཐོབ་པས་ན། །མཉམ་
པའི་དོན་ལ་མོས་པར་བྱ། །དབང་བསྐུར་ཆོ་ག་ལ་ཞུགས་ནས། །རྟག་ཏུ་མཚན་
མ་མཐོང་གྱུར་ན། །ཐུན་མོང་དངོས་གྲུབ་དེ་ཡིས་འགྲུབ། །ཉམས་དང་ཤེས་
པར་ལྡན་ན་ཡང་། །འདིས་ཀྱང་དགའ་བདེ་ཉིད་ལ་སྤྱོད། །བླ་མ་ཉིད་ལ་
མཆོག་ཏུ་ཡང་། །མོས་པ་བཟང་པོ་སུ་བསྐྱེད་པ། །འདིས་ཀྱང་ཕྱག་རྒྱ་མཆོག་
ལ་སྦྱོར། །བདག་ཉིད་ལུས་ངག་བདེ་མཐོང་ན། །འདིས་ནི་སངས་རྒྱས་ཞིང་
དག་ གོ །སྤྲོས་ བཅས་ དབང་ གི་ དུས་ དང་ ཡང་། །མཚན་ མ་ དག་ནི་ ལེགས་
བཤད་དོ། །ད་ནི་སྤྲོས་པ་མེད་པ་ཡི། །དུས་དང་མཚན་མ་ཉེར་བསྟན་བྱ། །
འདི་ལ་ལོ་ཡི་བྱེ་བྲག་མེད། །གང་ལ་ཡང་ནི་ཤིས་པ་འོ། །ཕྱི་དུས་དབྱར་དང་
དགུན་ལ་བཟང་། །ཚེས་གྲངས་ཡར་གྱི་ངོ་ལ་འོ། །བསྐུར་དུས་ཐོ་རངས་སྒྲ་
སྤངས་པའོ། །འདི་ལ་དད་ལྡན་ལྔ་དང་དྲུག །བདུན་ལས་མང་ན་དོན་མི་
འགྲུབ། །དེ་ལྟར་དད་དང་ལྡན་པའི་བུ། །སེམས་ཀྱི་ལས་སུ་དགེ་ལྡན་པ། །
ངག་གི་སྔ་མའི་བསྟོད་ལྡན་པ། །དེ་ལྟ་བུ་ལ་དབང་བསྐུར་ཚེ། །ལུས་ནི་བདེ་བ་
མ་ཡིན་ན། །ལུས་ཀྱིས་ཕྱི་ནས་བཤགས་པ་བྱ། །དེ་བཞིན་ངག་དང་སེམས་ལ་
ཡང་། །སྡིག་པ་བཤགས་པའི་ ལས་བརྩམ་མོ། །སྤྲོས་པ་མེད་པའི་དབང་
བསྐུར་གྱི། །དུས་དང་མཚན་མ་བཤད་པ་འོ། །
ད་ནི་ཤིན་ཏུ་སྤྲོས་པ་མེད། །མཆོག་ཏུ་གསང་བའི་དབང་བསྐུར་གྱི། །དུས་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དང་མཚན་མ་བཤད་པར་བྱ། །འདི་ཡང་ལོ་ཡི་བྱེ་བྲག་མིན། །རང་ཐད་ཉིད་དུ་
བྱས་པས་འགྲུབ། །ཕྱི་དུས་ས་བོན་འཇུག་པའི་དུས། །བྱང་ཆུབ་ས་བོན་བསྟན་
པའི་ཕྱིར། །འདི་ཡི་དུས་སུ་དབང་བསྐུར་ན། །ས་བོན་གང་ཞིག་འཕེལ་བར་
བཤད། །འབྲུ་དང་འབྲས་བུ་སྡུད་དུས་སུ། །ཤིན་ཏུ་སྤྲོས་མེད་དབང་བསྐུར་
ན། །ཡེ་ ཤེས་ འབྲས་ བུ་ རྫོགས་ པའི་ ཕྱིར། །སྐུ་ གསུམ་ ས་ ལ་ ངེས་ པར་
འགྲོ། །ནང་དུས་ཡར་ངོའི་འཕེལ་དུས་ལ། །ཚེས་གྲངས་མར་ངོ་འགྲིབ་སྤངས་
པའི། །ཉམས་མྱོང་བརྟན་པར་བྱ་བའི་ཕྱིར། །ཉམས་དང་བྱིན་རླབས་གོང་དུ་
འཕེལ། །བསྐུར་དུས་ཉི་མ་རྩེ་ཤར་ལ། །རང་བྱུང་ཡེ་ཤེས་ཤར་དོན་དུའོ། །
ཡང་ན་མར་ གྱི་ཟད་མཚམས་སུ། །རྟོག་པ་ཟད་པའི་དོན་དུའོ། །སྐལ་ལྡན་
གཅིག་གམ་ཡང་ན་གཉིས། །གསུམ་ལས་མང་ན་དོན་མི་འགྲུབ། །འདི་དུས་སོ་
སོའི་ཕྱོགས་བཟུང་སྟེ། །ལུས་ཀྱི་དུས་ན་ནམ་མཁའ་ལ། །སྤྲིན་དང་ཁུ་རླངས་
ཁ་ཆར་དང་། །རླུང་ལ་སོགས་པའི་སྒྲ་དག་དང་། །གཡུལ་ཉེས་དགྲ་དང་ཆོམ་
རྐུན་དང་། །མི་སྡུག་པ་ཡི་གཟུགས་བྱུང་ན། །ལུས་ཀྱི་སྡིག་པ་ཆེ་བས་ན། །ཕྱི་
ནང་དབང་བསྐུར་བྱས་ནས་ནི། །སྔ་མས་གདམས་པ་མ་བསྟན་པར། །བདེ་
བར་གཤེགས་པའི་སྐུ་གཟུགས་སམ། །རང་གི་སྔ་མའི་གཟིམས་ ཁང་ལ། །
བསྐོར་བ་འབུམ་ཕྲག་དྲུག་དག་གམ། །ཕྱག་ཀྱང་འབུམ་ཕྲག་གཅིག་ཏུ་བྱ། །དེ་
དུས་མཚན་མའི་ཁྱད་པར་ནི། །ཐོག་མ་ཡོད་ལ་ཐ་མ་བར། །ངེས་པའི་མཚན་
མ་གཟུགས་དག་ནས། །ལུས་ཀྱི་སྤྱོད་པ་འབྱོངས་པས་ན། །ཕྱི་ནས་འབད་པ་
བྱ་མི་དགོས། །གལ་ཏེ་ཐ་མ་དག་བྱུང་ན། །ལྷ་ཡི་སྐུ་ནི་སྟོང་ཕྲག་ སྒོམ། །དེ་
ནས་སྔ་མའི་མན་ངག་ནི། །རིམ་པ་དག་ལ་བསླབ་པར་བྱ། །ངག་གི་དུས་



དབང་བཞིའི་དུས་དང་མཚན་མ་བསྟན་པའི་ཕྲ་ཊིག
ནའང་དེ་བཞིན་ནོ། །རྣལ་འབྱོར་ལྡན་པས་ཤེས་པར་བྱ། །འདི་ཡང་ཐོག་མ་
མེད་ལ་བར་དུ་བྱུང་བས་ན། ། བཤགས་པའི་ལས་ནི་ཡི་གེ་བརྒྱ་པ་འབུམ་
ཕྲག་གཅིག །འབད་དང་བཅས་པས་བཟླས་པར་བྱའོ། །གལ་ཏེ་ཐ་མ་བྱུང་བ་
ན། །གསང་སྔགས་རྒྱུད་སྡེ་ རང་ལོའི་ གྲངས། །བརྒྱ་ནི་ རྩ་བརྒྱད་ཀློག་པར་
བྱའོ། །ཐོག་མཐའ་བར་མེད་དུས་རྣམས་སུ། །རྒྱུད་ཀློག་པ་དང་སྔགས་བཟླ་
དང་། །བླ་མ་ཡི་དམ་ལྷ་དག་གི ། བསྟོད་ཚིག་སྣ་ཚོགས་བརྗོད་པ་དང་། །ཨ་
ལི་ཀ་ལིའི་ཡི་གེ་བགྲང་། །སོ་སོར་རྐྱང་པ་བརྗོད་པ་དང་། །ཧཱུཾ་དང་ཕཊ་དང་ཨོ་
དང་ནི། །སྦྲེལ་མ་སྣ་ཚོགས་བརྗོད་པ་ལ། །ཟླ་བ་བདུན་དུ་འབད་པར་བྱ། །དེ་
ནས་གདམས་པའི་གནས་སུ་བྱ། །སེམས་ལ་ཐོག་མར་གང་བྱུང་ན། །ཡི་དམ་
ལྷ་ཡི་ཏིང་ངེ་འཛིན། །ཉི་མ་གསུམ་དུ་བསྒོམ་པར་བྱ། །གལ་ཏེ་བར་དུ་བྱུང་བ་
ན། །སྔགས་ཀྱི་འོད་ཟེར་འཕྲོ་འདུ་ལས། །ཉི་མ་བདུན་དུ་འབད་པར་བྱ། །ཐ་
མར་བྱུང་ན་ཡི་གེ་ཡི། །འཕྲོ་འདུ་དག་ནི་བསྒོམ་པ་ལ། །ཉི་མ་བཅུ་ཡི་བར་དུ་
འབད། །ཐོག་མ་བར་ མཐའ་ཀུན་བྱུང་ན། །རྫོགས་ པའི་ རིམ་པ་བསྒོམ་པ་
འམ། ། ངག་ ལས་ བྱུང་ བའི་ བསམ་ གཏན་ ལ། །བསྒོམ་ པ་ ཟླ་ བ་ དྲུག་ཏུ་
འབད། །གལ་ཏེ་ལུས་ངག་སེམས་ཀྱི་ནི། །སྤྱོད་པ་སོ་སོའི་དུས་སུ་ཡང་། །ནམ་
མཁའ་སྔོ་སངས་སྤྲིན་དང་བྲལ། །རླུང་དང་སེར་བུ་སྒྲ་མེད་པར། །འཇམ་ཞིང་
འཇམ་པ་དག་བྱུང་ན། །སྡིག་པ་དག་ནི་སྦྱང་མི་དགོས། །གལ་ཏེ་ཐོག་མར་
ཡོད་པ་ལ། །སོ་སོའི་མཐའ་མར་དག་སྣང་ན། །འདི་ནི་སྡིག་པ་འབྱོངས་པས་
ན། །བཤགས་ པའི་ ཆོ་ ག་ མི་ དགོས་ སོ། །དེ་བཞིན་ ལུས་ངག་ སེམས་ དག་
ནི། །སོ་ སོའི་ངོས་བཟུང་མཁས་པས་བརྟག །དེ་ནི་ཤིན་ཏུ་སྤྲོས་པ་མེད། །



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ང༽
བང་བསྐུར་ཆོ་གའི་དུས་དང་ཡང་། །མཚན་མ་བརྟག་པ་བཤད་པའོ། །རེ་ཞིག་
དབང་ཐོབ་མཚན་མ་ནི། །རིག་པའི་མེ་ཏོག་གཏོར་དུས་སུ། །ལུས་ནི་གཡོ་དང་
དྲག་ཏུ་འཕར། །ལུས་ལ་བྱུང་ན་ལུས་ཀྱིས་ཐོབ། །ངག་གི་སྒྲ་སྐད་སྣ་ཚོགས་
པ། ། འབྱིན་ཞིང་ཆོས་རྣམས་སྨྲ་བ་དང་། །ངོ་མཚར་ཆོས་རྣམས་བརྗོད་པས་
ན། །དེ་ བཞིན་ དུ་ ཡང་ ངག་ གིས་ ཐོབ། །སེམས་ ལ་ ཏིང་ འཛིན་ བབས་ པ་
དང་། །གཡེངས་ཤིང་དྲན་པ་ཉམས་པ་དང་། །སེམས་ཀྱི་དབང་བསྐུར་ཐོབ་པ་
འོ། །གལ་ཏེ་ལུས་ཀྱིས་ཐོབ་ནས་ནི། །སྤྲུལ་པའི་སྐུ་ཉིད་འདི་ཡིས་ཐོབ། །དེ་
བཞིན་ངག་ལ་ལོངས་སྐུ་འོ། །སེམས་ནི་ཆོས་སྐུའི་ཞིང་དུ་འགྲོ། །ཤིན་ཏུ་སྤྲོས་
མེད་དུས་མཚན་བཤད། །རབ་ཏུ་སྤྲོས་པ་མེད་པ་ཡི། །དུས་དང་མཚན་མ་ངེས་
བསྟན་བྱ། །ཕྱི་དུས་ འབྲས་ བུ་ སྨིན་པའམ། །འབྲུ་རྣམས་བསྡུ་བའི་དུས་ལ་
གཏད། །རང་སྣང་འབྲས་བུར་གྲོལ་ཕྱིར་རོ། །ནང་དུས་ཡར་ངོའི་ཚེས་གཅིག་
གམ། །ཡང་ན་ཟད་པའི་མཚམས་ལ་གཏད། །ཐིག་ལེ་ཉལ་གཅིག་རྟོགས་ནས་
ནི། །ལས་དང་བག་ཆགས་ རང་ཟད་ཕྱིར། །སྐལ་ ལྡན་ གཅིག་ལས་མང་ན་
ཡང་། །རྣལ་འབྱོར་པ་ཡིས་དོན་མི་འགྲུབ། །དད་ལྡན་ཡིད་དུ་འོང་བའི་བུ། །
སྐལ་བ་ལྡན་པ་གཅིག་ལ་བསྐུར། །གཉིས་ཀར་རྫོགས་པའི་སངས་རྒྱས་ལ། །
གདོན་མི་ཟ་བར་འགྱུར་བར་ངེས། །བསྐུར་དུས་ཉི་མ་རྩེ་ཤར་ལ། །སོ་སོའི་
ཚིག་གིས་ངེས་གསལ་བས། །རང་བཞིན་དག་པའི་གཞི་མཐོང་བའོ། །འདི་ལ་
མཚན་མ་ཅི་བྱུང་ཡང་། །སྡིག་པ་སྦྱོང་བའི་ཆོ་ག་མེད། ། གོང་དུ་ཐད་ཀར་སྦྱང་
བའི་ཕྱིར། །གལ་ཏེ་སྤྲིན་མེད་ནམ་དངས་ན། །ཆོས་ཀྱི་སྐུ་ཡི་ཞིང་ལ་སྤྱོད། །སྣ་
ཚོགས་འོད་ཀྱིས་མདངས་ཤར་ན། །འདི་ནི་ལོངས་སྐུའི་ཞིང་དུ་འོ། །སྣ་ཚོགས་



དབང་བཞིའི་དུས་དང་མཚན་མ་བསྟན་པའི་ཕྲ་ཊིག
སྒྲ་རྣམས་ གྲགས་ པས་ན། །སྤྲུལ་སྐུའི་ཞིང་དུ་དབུགས་འབྱིན་ནོ། །གལ་ཏེ་
སྐལ་དང་ལྡན་པ་ཞིག །འདི་དུས་ལུས་གནད་མཁས་པ་དང་། །དེ་ལས་གཡོ་
བ་མེད་པས་ན། །ལོ་བདུན་གྱིས་ནི་ཟད་སར་ཕྱིར། །ངག་གིས་བརྗོད་པ་སྟོར་
གྱུར་ན། །འདིས་ནི་ཟླ་བ་ཉེར་གཅིག་ན། །ཆོས་ཉིད་ཟད་པའི་ས་ལ་ཕྱིན། །
སེམས་ལ་མཁས་ཤིང་རླུང་སྟོངས་ན། །ཟླ་བ་བདུན་ན་སྐལ་ལྡན་འདི། །སྣང་
བ་ཐམས་ཅད་ཟད་པར་འགྱུར། །གལ་ཏེ་བློ་རྩལ་རབ་རྣམས་ལ། །དང་པོ་
སྒྲོས་བཅས་བརྩམས་ནས་ནི། །བར་མ་ཆད་པས་རིམ་གྱིས་ཀྱང་
། །ཡང་དག་
རྫོགས་པར་བྱེད་པའི་ལུགས། །མཆོག་ཏུ་གྱུར་པ་རྣམས་ལ་ཏེ། །འདི་ནི་ཤིན་
ཏུ་དཀོན་པས་ན། །ཞག་དང་ཟླ་བ་ལོ་ཡི་བར། །རང་གི་ཉམས་དང་སྦྱར་ལ་
ནི། །དབང་བཞི་དག་ནི་རྫོགས་པར་བསྐུར། །གལ་ཏེ་དབང་བཞི་མ་རྫོགས་
ན། །ཤིན་ཏུ་སྤྲོས་པ་མེད་པའི་དབང་། །ཟབ་མོའི་ཆོས་བཤད་རྟོགས་ ཡུལ་
ཉིད། །འདི་ ཉིད་ བསྐུར་ བས་ དབང་ ཐོབ་ བོ། །སློབ་ མའི་ མཚན་ ཉིད་ རབ་
བརྟགས་ལ། །གཉིས་དང་གསུམ་ལ་སོགས་པས་ནི། །སློབ་མའི་འབྱོར་པའི་
ཚད་དང་སྦྱར། །བླ་མ་རང་གི་ཉམས་མྱོང་གིས། ཁྱད་པར་དུས་ནི་མཆོག་ངེས་
བཤད། །བུ་ལ་ནུས་པ་འཇུག་དོན་དུའོ། །ཞེས་དབང་རྣམ་པར་བཀོད་པའི་ཕྲ་
ཊིཀ །དབང་གི་རིམ་པ་རྣམ་པར་ཕྱེ་བ་ལས། རྣམ་པར་དག་པ་གསལ་བའི་
དུམ་བུ་རིམ་པར་འཇུག་པའི་ཐབས་བསྟན་པ་སྟེ་གཉིས་པ་རྫོགས་སོ།། །། །
སྤྲོས་བཅས་ཀྱི་དབང་བསྡུས་ པ་ནི་ལྕེ་བཙུན་གྱིས་མཛད་དོ། །སྤྲོས་
མེད། ཤིན་ཏུ་སྤྲོས་མེད། རབ་ཏུ་སྤྲོས་མེད་གསུམ་ལ། སྤྲུལ་པ་པོ་དགའ་རབ་
རྡོ་རྗེའི་རྩ་བ་དང་། བི་མ་ལའི་དེ་གསལ་བྱེད་ལ་སོགས་དུམ་བུ་དྲུག་ཡོད་པ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རྣམས་བསྡུས་ནས། ལག་ལེན་བདེ་བར་ རང་བྱུང་རྡོ་ རྗེས་བྱས་སོ། །དབང་
བཞིའི་དུས་དང་མཚན་མ་འདི་ནི། བི་མ་ལས་མཛད་པའོ། །རྫོགས་ཆེན་སྙིང་
ཏིག་ལ་དབང་གི་རྣམ་གྲང་མང་ཡང་འདི་རྣམས་སུ་མ་འདུས་པ་མེད་དོ། །ཀྱེ་མ་
རྒྱལ་བའི་བསྟན་པའི་སྙིགས་མར་ཕྱིན། །ཐབས་མཁས་ཟབ་པའི་གདམས་པ་
དཔག་མེད་ཀྱང་། །ཤེས་པས་མི་ཆོག་གཏེར་གྱི་ཁ་བྱང་འདྲ། །དེས་ན་བརྩོན་
བསྐྱེད་འཇིག་རྟེན་བྱ་བ་ཐོང་། །རང་རིག་ཡེ་ཤེས་གཏེར་དང་མ་ཕྲད་པར། །
ལུས་ངག་ཡིད་གསུམ་མ་ཡེངས་ཉམས་སུ་ལོངས། །མངྒ་ལཾ།། །།



༄༅། །ཉམས་ལེན་ལག་ཁྲིགས་མའི་ཁྲིད་
ངོ་མཚར་ཅན་བཞུགས་སོ། །
རང་བཞིན་སྟོན་པ་ཀུན་ཏུ་བཟང་པོ་དང་། །ལོངས་ སྤྱོད་རྫོགས་སྐུ་
དཔལ་ལྡན་རྡོ་རྗེ་འཆང་། །ཐུབ་པ་སྤྲུལ་སྐུ་རྡོ་རྗེ་སེམས་དཔའ་ལ། །ལུས་ངག་
ཡིད་གསུམ་གུས་པས་ཕྱག་འཚལ་ལོ། །རྒྱལ་བ་ཉིད་ཚུལ་དགའ་རབ་རྡོ་རྗེ་
དང་། །འཇམ་དཔལ་བཤེས་གཉེན་ཤྲཱི་སིང་ཧ་དང་། །ཛྙཱ་ན་སུ་ཏྲ་བི་མ་མི་ཏྲ་
སོགས། །མཁས་གྲུབ་བླ་མ་རྣམས་ལ་ཕྱག་འཚལ་ལོ། །རྒྱལ་བས་ གསུངས་
པའི་ཐེག་པ་ཀུན་གྱི་རྩེ། །བཅུ་བདུན་རྒྱུད་དང་དཔེ་རྒྱུད་དུམ་བུ་དང་། །མན་
ངག་བརྒྱ་དང་བཅུ་དགུ་ཀུན་གྱི་སྙིང་། །ཟངས་ཡིག་ཅན་གྱི་ལག་ཁྲིད་ཉམས་
ལེན་བཤད། །ཡང་དག་པར་རྫོགས་པའི་སངས་རྒྱས་ཀྱིས་ཐབས་མཁས་ལ་
ཐུགས་ རྗེ་ཕུན་སུམ་ཚོགས་པས། ཐེག་ པ་ རིམ་པ་དགུ་དང་སྡེ་སྣོད་གསུམ་
གསུངས་ཤིང་། དེ་ཐམས་ཅད་ཀྱི་ཡང་རྩེ་རྣལ་འབྱོར་བླ་ན་མེད་པ་ལ་བསྐྱེད་པ་
དང༌། བསྐྱེད་རྫོགས་མཚམས་སྦྱོར་བ་དང་། རྫོགས་རིམ་ལས་འདིར་རྫོགས་
པའི་ རིམ་པ། དེ་ལས་ ཀྱང་ སེམས་ སྡེ་དང༌། ཀློང་སྡེ་དང་། ཆོས་ཐམས་ཅད་
སེམས་དང་། རང་བཞིན་སྤྲོས་བྲལ་དུ་སྟོན་པ་ལས་ཀྱང་ཆེས་རྨད་དུ་བྱུང་བ།
ཕྱི་སྐོར་ཐ་སྙད་དང་། ནང་དྲན་པ་ལྟར་ངོ་བོ་སྟོན་པ་དང་། གསང་སྐོར་སྙིང་
ལྟར་དཔེ་རྟགས་སུ་དོན་ངོ་སྤྲོད་པར་བྱེད་པ་ལས་དེ་ཐམས་ཅད་ཀྱི་སྤྲོས་པ་
བཅད་ནས་ཡང་གསང་བླ་ན་མེད་པའི་རྒྱུད་བཅུ་བདུན་དང་། མན་ངག་བརྒྱ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དང་བཅུ་དགུ་ཐམས་ཅད་ཀྱང་དོན་ཡི་གེ་མ་རུ་མ་བུ་ལྔར་འདུས་པ་ལས། འདི་
ལ་གསུམ། གདམས་ པ་ སྟོན་ བྱེད་ བླ་ མ་ དང་། གདམས་ ཡུལ་སློབ་མ་དང་།
གདམས་ངག་དངོས་སོ། །དང་པོ་ནི། རྒྱུད་གདམས་ངག་ཐམས་ཅད་ནས་མང་
དུ་གསུངས་ཀྱང་མདོར་བརྗོད་ན། ཕྲ་ཊིག་ལས། །དག་ཅིང་དབང་པོ་མ་ཉམས་
དང༌། །མང་དུ་ཐོས་ཤིང་ང་རྒྱལ་ཞི། །ཚུལ་ཆོས་སྤངས་ཤིང་ཆོག་ཤེས་པ། །
རྒྱུད་ལ་གོམས་ཤིང་ཉམས་སུ་ལེན། །ལྟ་བ་རྟོགས་ཤིང་འཛིན་ཆགས་ཆུང་། །
བྱ་བ་ཉུང་ཞིང་བརྩོན་འགྲུས་ལྡན། །རྨོངས་པ་མེད་ཅིང་ཆོག་ཤེས་པ། །ཡང་ན་
སྡོམ་པ་གསུམ་ལ་གནས། །དཀའ་ཐུབ་ལྡན་ཞིང་མཆོག་ལ་སྦྱོར། །ནགས་ཁྲོད་
བརྟེན་ པ་ བླ་ མའོ། །ཞེས་ གསུངས་ སོ། །གདམས་ ཡུལ་ སློབ་ མ་ ནི། གཞུང་
ལས། །ཨེ་མ་དད་དང་སྙིང་རྗེ་གཏོང་ཕོད་ཡངས་བ་ཆེ། །དབང་པོ་རྣོ་ཞིང་ངག་
འཇམ་དུལ་ཚིག་སྨྲ། །བླ་མ་ལ་གུས་ཚིག་གི་སྤྲོས་པ་ཆོད། །མ་བརྟགས་གསང་
ཚིག་ གཞན་དུ་ རྡུལ་ ཙམ་ ཡང་། །བརྗོད་ པར་ མི་ བྱེད་ ཉམས་ ལེན་ འདི་ ལ་
བརྩོན། །འདི་ནི་གསང་ སྔགས་ གསང་བའི་སྣོད་ཡིན་ པས། །ཞེས་ གསུངས་
པས། དེ་ལྟར་དཔོན་སློབ་མཚན་ཉིད་བརྟག་པ་གལ་ཆེའོ། །གདམས་ངག་ལ་
ཁྲིད་དང་ངོ་སྤྲོད་དང་ཚངས་སྤྲུགས་གདབ་པ་གསུངས་ཀྱང་། དོན་གྱི་དབང་
བཞི་དང་འབྲེལ་བ་དང་། ཉམས་ལེན་ལག་ཁྲིགས་བཅུ་དྲུག་གི་ཁྲིད་གཉིས་
ཡིན་ནོ། །གཞན་ཡང་ལག་ཁྲིད་ཀྱི་རིམ་པ་དུ་མ་ཡོད་ཀྱང་འདིར་འདུས་པས།
མན་ངག་གི་དེབས་ནས་འདི་ལྟར་བྱ་བར་གསུངས་སོ། །དང་པོ་སྔོན་འགྲོ་དང་།
དངོས་གཞི་སེམས་གཏན་ལ་དབབ་པ་དང་། རིམ་པ་མངོན་སུམ་རྟོགས་པར་
བྱ་བ་དང་། རྗེས་ཡིད་ཆེས་བསྐྱེད་པའི་རྒྱབ་བརྟེན་བཤད་ཅིང་ཉམས་སུ་ལེན་
-10-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
པའི་རྟགས་ཚད་འབྲས་བུ་དང་བཅས་པའོ། །དང་པོ་ཉམས་སུ་ལེན་པ་དེས་
སྤྲོས་བཅས་ཀྱི་དབང་ངམ། ཡང་ན་རྒྱུད་སྡེ་གཞན་གྱིས་ཀྱང་རུང་སྟེ། དབང་
ལེགས་པར་ཐོབ་པར་བྱས་ལ་བླ་མ་བསྟེན་ཏེ་ངེས་ཤེས་སྐྱེ་ཞིང་བྱིན་བརླབས་
འཇུག་པར་བྱ་བའི་ཕྱིར་བླ་མའི་རྣལ་འབྱོར་ནི། འདི་ཉིད་ཀྱི་རྡོ་རྗེ་ལམ་བསྟན་
ནས། ཐུན་མཚམས་ཐམས་ཅད་དུ་བྱིན་བརླབས་ཀྱི་རྩ་བ་ཡིན་པས། དེས་ན་
རང་གི་སྤྱི་བོའི་གཙུག་ཏུ་ཉི་མ་དང་ཟླ་བའི་གདན་ལ། བླ་མ་དང་སངས་རྒྱས་
ཐམས་ཅད་དབྱེར་མེད་དུ་རྡོ་རྗེ་སེམས་དཔའ་གང་ཡང་རུང་བར་བསྒོམས་ལ།
དེའི་མཐེ་བོང་ལས་བྱང་ཆུབ་ཀྱི་སེམས་ཀྱི་ཆུ་རྒྱུན་བདག་གི་སྤྱི་བོ་ཚངས་པའི་
བུ་གར་ཐིམ་ནས། དེ་ལ་གསོལ་བ་བཏབ་པས། ལུས་ཀྱི་འཁོར་ལོ་བཞི་རིམ་
གྱིས་གང་ཞིང་། ལུས་སེམས་ཟག་པ་མེད་པའི་བདེ་བས་མྱོས་པ་ལ་སེམས་
གཞག་ན། ལུས་བདེ་བ་དང་ལྡན་ཞིང་སེམས་ལ་ཆོས་ཉིད་ཀྱི་དོན་འཆར་རོ། །
ཞེས་བྱུང་བས་ད་ལྟར་ཉམས་སུ་བླང་བར་བྱའོ། །དེའི་ཐུན་མཚམས་སུ་ལུས་རྡོ་
རྗེ་རྩེ་གསུམ་པའི་འཁྲུལ་འཁོར། རྐང་མཐིལ་མཉམ་པར་སྦྱར། ལག་པས་སྤྱི་
བོར་ཐལ་མོ་སྦྱར་ལུས་རྡོ་ རྗེ་ སྔོན་པོར་བསྒོམས་ཏེ། བཞག་ན་བསྲུང་བར་
འགྱུར། ཞེས་ བཤད་ པས་ ཐུན་ རེ་ ཙམ་ བྱའོ། །སྔོན་འགྲོའི་ དུམ་ བུ་ སྟེ་ དང་
པོའོ།། །
དེ་ནས་སེམས་སྦྱང་བར་བྱའོ། །དེ་ལ་བདུན་ཏེ། གཞུང་ལས་སྦྱར་བ་
བདུན། སྦྱར་ བའི་ དགོས་ པ་ བདུན། འབྱོངས་ པའི་ ཚད་ བདུན། དུམ་ བུར་
བསྟན་ཀྱང་འདིར་ཉམས་ལེན་དུ་བསྟན་པ་ནི། དང་པོ་དཔོན་སློབ་གཉིས་ཀ་
ལུས་བདེ་བར་བྱས་ཏེ། བླ་མ་ལ་མཎྜལ་ཕུལ་ལ་བླ་མས་བསྟན་པར་བྱའོ། །



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཐོག་མར་མི་རྟག་པ་ལ་བསམས་ཏེ། བྱང་ཆུབ་ཀྱི་སེམས་སྦྱོང་བ་ནི། འོ་སྐོལ་
རྣམས་སྔར་འཁོར་བ་འདིར་ཐོག་མ་མེད་པ་ནས། ཡུལ་སྣང་འཁྲུལ་པ་ལ་
བདེན་ཅིང་རྟག་པར་བཟུང་བས་འཁོར་བར་འཁྱམས་པའི་རྒྱུར་གྱུར་པ་ཡིན་
པས། མི་རྟག་པ་དྲན་པར་བྱའོ། །དེ་ཡང་རང་ཉིད་སྐྱེས་ནས་རིམ་པས་འཆི་བ་
དང་ཉེ་བར་གྱུར་ཏེ་ངེས་པར་འཆི་ལ། ཕ་མ་དང༌། གཉེན་བཤེས་ཤི་བ་དང་
བྲལ་བ་རྣམས་ཡིད་ལ་བྱས་ཏེ། དེ་ལྟར་ཤི་བ་དང་འཆི་བར་འགྱུར་བ་རྣམས་ལ་
གང་ཕན་པ་གདག་པར་བྱའོ། །གཞན་ཡང་ད་ལྟར་ཉིད་ཀྱང་སྐད་ཅིག་མ་དུ་མ་
འདས་ཏེ་འཆི་བ་ལ་ཉེ་བར་གྱུར་ཏོ། །སེམས་ཅན་ཀུན་གྱི་དེ་ལྟར་མི་རྟག་པར་
མ་ཤེས་པས་རྟག་པར་རེ་ཞིང་སྡོད་པའི་ཚིས་དུ་མ་བྱས་ཀྱང་ཐམས་ཅད་བོར་
ཏེ། ངན་འགྲོ་རྣམས་སུ་ལྟུང་ཞིང་སྡུག་བསྔལ་བར་འགྱུར་བས་དེ་ལྟར་ཤེས་
ནས་ངེས་འབྱུང་བསྒོམ་པར་བྱའོ། །དེ་ལྟར་འཁོར་བ་ལ་བློ་ལྡོག་ཅིང་ངེས་པར་
མི་རྟག་པ་རྒྱུད་ལ་སྐྱེས་པ་ན་བརྟན་པའི་ཚད་ཡིན་ནོ། །གཉིས་པ་ནི་འཕྲལ་གྱི་
བདེ་བ་དང་ཡུན་གྱི་བདེ་བ་ལ་བསམས་ལ་བྱང་ཆུབ་ཀྱི་སེམས་སྦྱོང་བ་ནི། ཀྱེ་
མ་ངན་འགྲོ་དམྱལ་བ་དང་ཡི་དྭགས་དང༌། དུད་འགྲོ་རྣམས་ལ་བདེ་བ་ཅུང་
ཟད་མེད་ལ། ལྷ་དང་མི་རྣམས་ཀྱི་གནས་སྐབས་ཀྱི་བདེ་བ་འདི་ཡང་། རྒྱུ་སྦྱིན་
པ་བཏང་ཡང་ཚུལ་ཁྲིམས་ལས་བྱུང་བ་ཡང་རྟག་པ་མེད་པར་འགྱུར་ཏེ། མྱ་ངན་
གྱི་གནས་སུ་འགྱུར་བར་བཀའ་མདོ་རྒྱུད་ཐམས་ཅད་དུ་གསུངས་པ་མངོན་དུ་
འགྱུར་རོ། །གང་གིས་ཀྱང་སྔར་དགའ་བ་དང་། བདེ་བ་མྱོང་བ་རྣམས་འགྱུར་
བ་དང་། གཞན་སྐྱིད་པ་མི་རྟག །ལང་ཚོ་མི་རྟག །དབང་ཆེ་བ་མི་རྟག །ཟས་
གོས་ནོར་ཐམས་ཅད་འགྱུར་བར་ཡིད་ཆེས་སོ། །ཞེས་ངེས་པར་བྱའོ། །དེ་དག་
-12-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
ཐམས་ཅད་ལས་མཐར་ཐུག་ཡུན་གྱི་བདེ་བ་ཅིག་ཐོབ་དགོས་ཏེ། དེ་ནི་སངས་
རྒྱས་རྣམས་ཀྱི་ངེས་པའི་དོན་གྱི་གདམས་པ་ཞི་གནས་དང་ལྷག་མཐོང་བསྒོམ་
ཞིང་། འཁྲུལ་པའི་སེམས་ཅན་ཐམས་ཅད་ལ་སྙིང་རྗེ་བསྒོམ་པ་ཡིན་ནོ་སྙམ་དུ་
བསྒོམས་པས་ སྡུག་བསྔལ་ལ་ཡིད་འབྱུང་བའི་དགོས་པ་ཡོད་ཅིང་། འདུས་
བྱས་སྡུག་བསྔལ་དུ་མཐོང་བའི་ཚད་ཡིན་ནོ། །
གསུམ་པ་རྐྱེན་དུ་མ་ལས་བསམས་ཏེ་བྱང་ཆུབ་ཀྱི་སེམས་སྦྱོང་བ་ནི།
ད་ལྟར་སེམས་ཅན་ཐམས་ཅད་བདེ་བ་འདོད་ཀྱང་བདེ་བའི་རྐྱེན་ཉུང་། སྡུག་
བསྔལ་གྱི་རྐྱེན་མང་། འཆི་བའི་རྐྱེན་ནི་མང་། གསོན་པའི་རྐྱེན་ནི་ཉུང་། མདོར་
ན་འཁོར་བ་འདི་ན་བྱས་པའི་ལས་ལ་ལུས་ངག་ཡིད་གསུམ་སྐད་ཅིག་ཀྱང་མི་
དལ་བར་རྐྱེན་དུ་མ་ལ་སྦྱོར་མོད་ཀྱི། ཡང་དག་པའི་ལམ་དང་མ་འཕྲད་ཅིང་
ཉམས་སུ་མ་བླངས་ན་རྣམ་རྟོག་གི་རྐྱེན་གྱིས་འཁོར་བ་ནས་སེམས་ཅན་འདི་
རྣམས་ཐོན་པའི་ དུས་ མི་འདུག་པ། རང་ ཡང་སྔར་འཁྲུལ་ཅིང་སེམས་ཅན་
གཞན་ཡང་སྙིང་རེ་རྗེ། ཞེས་སྦྱངས་པས་དད་པ་སྔོན་དུ་འགྲོ་ཞིང་འཁོར་བ་
ལས་ཡིད་འབྱུང་བའི་དགོས་པ་ཡོད་ཅིང་། རིགས་དྲུག་གི་སེམས་ཅན་ལ་སྙིང་
རྗེ་སྐྱེ་ཞིང་ལས་སུ་དཀོན་མཆོག་མཆོད་ན་ཅི་མ་རུང་སྙམ་པ་ནི་བརྟན་པའི་ཚད་
དོ། །བཞི་པ་བྱས་པ་ཐམས་ཅད་དོན་མེད་པར་འདུག་པ་ལ་བསམས་ཏེ་བྱང་
ཆུབ་ཀྱི་སེམས་སྦྱོང་བ་ནི། ད་ལྟ་རང་ལུས་ངག་ཡིད་གསུམ་གྱིས་རང་བདེ་རུ་
རེ། ལོངས་སྤྱོད་ཕུན་སུམ་ཚོགས་སུ་རེ། གཞན་པས་ལྷག་ཏུ་རེ། དེ་རྣམས་མ་
བྱུང་གི་དོགས་ནས་བྱ་བའི་རྣམ་པ་མི་དགེ་བ་སྣ་ཚོགས་ལ་མི་འཛེམ་པར་ཚོང་
དང་ཞིང་ལས་དང་། ཁུར་གླ་དང་། གསོག་འཇོག་དུ་མ་བྱེད་པ་དང་། རང་ཉིད་
-13-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
སང་འཆི་ཡང་མི་ཤེས་པས་ཟས་དང་གོས་ལ་སོགས་པས་འཚོ་བའི་ཚིས་དུ་མ་
བྱེད་པ་རེ་འཁྲུལ། དོན་ཅུང་ཟད་ཀྱང་མེད་དེ་སྡིག་དང་སྡུག་པས་ལོངས་སྤྱོད་དུ་
མ་བསགས་ཀྱང་། དབང་མེད་པར་འཁོར་དང་ཉེ་དུ་ཐམས་ཅད་དང་། ཐ་ན་
ལུས་ཀྱང་དོར་ནས་རང་ངན་འགྲོར་བགྲོད་དགོས་པ་འདིས་ཅི་ཞིག་བྱ། ཞེས་
ངེས་པར་བསམ་པར་བྱའོ། །དེས་བླ་མའི་མན་ངག་ལ་འཇུག་པར་བྱ་བའི་
དགོས་པ་ཡོད་ཅིང་། བླ་མའི་གདམས་ངག་གཅིག་ཅི་ནས་ཀྱང་ཐོབ་པར་བྱའོ་
སྙམ་པ་སྐྱེས་པ་ནི་ཚད་ཡིན་ནོ། །
ལྔ་པ་སངས་རྒྱས་ཀྱི་ཡོན་ཏན་ལ་བསམས་ཏེ་བྱང་ཆུབ་ཀྱི་སེམས་སྦྱོང་
པ་ནི། ད་ལྟའི་སྡུག་བསྔལ་ཐམས་ཅད་དང་ནི་བྲལ། ཡོན་ཏན་ཐམས་ཅད་ནི་
ཐོབ། རང་གཞན་གྱི་དོན་ཐམས་ཅད་ནི་གྲུབ། ས་དང་། ལམ་དང་ཕ་རོལ་དུ་
ཕྱིན་པ་ནི་བརྙེས། དེ་ལྟ་བུའི་སངས་རྒྱས་དེ་ད་རེས་མི་ལུས་འདིའི་ཐོག་ནས་མ་
ཐོབ་ན། ཤིན་ཏུ་དཀའ་བར་འདུག་པས་ད་རེས་ནས་བླ་ན་མེད་པའི་བྱང་ཆུབ་
ཐོབ་ པའི་ ཐབས་ལ་བརྩོན་འགྲུས་བསྐྱེད་ པར་ བྱའོ་སྙམ་ པར་ བྱའོ། །དེས་
བསྒོམ་པ་སྲན་ཐུབ་པའི་དགོས་པ་ཡོད་ཅིང་། ཅི་ནས་ཀྱང་མ་བསྒོམས་ན་
སངས་མི་རྒྱ་ བར་ འདུག་ པས་ བརྩོན་འགྲུས་མི་ གཏང་ དགོས་ སྙམ་ པ་ནི་
འབྱོངས་པའི་ཚད་དོ། །དྲུག་པ་བླ་མའི་གདམ་ངག་ལ་བསམས་ཏེ་བྱང་ཆུབ་ཀྱི་
སེམས་སྦྱོང་བ་ནི། འཁོར་བ་ཐོག་མེད་ཀྱི་སྒྲིབ་པ་ལོ་ཟླས་དག་ནུས་ཤིང༌།
སངས་རྒྱས་ཀྱི་ཡོན་ཏན་ལོ་ཟླས་བསྐྱེད་ནུས་ལ། བླ་མའི་གདམས་ངག་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་མངོན་དུ་མཛད་པ་འདི་འདྲ་
དང་ཕྲད་པ་ལ་བྱ་བ་གཞན་གྱིས་ནི་ཅི་ཞིག་བྱ། སྒྲུབ་པ་ལ་བརྩོན་འགྲུས་བྱ་



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།།
བསྐྱེད་པར་བྱའོ་སྙམ་དུ་བྱའོ། །དེས་བྱ་བ་གཞན་ལ་མི་འཇུག་པའི་དགོས་པ་
ཡོད་ཅིང་། འཇིག་རྟེན་གྱི་ལོངས་སྤྱོད་ཀྱིས་ཅི་ཞིག་བྱ་དར་ཅིག་བསྒོམས་ཀྱང་
མི་རྟོག་པ་སྐྱེ་བའི་གྲོགས་སུ་འདུག་སྙམ་པ་ནི་འབྱོངས་པའི་ཚད་དོ། །བདུན་པ་
རྣམ་པར་མི་རྟོག་པ་ལ་བསམ་ཏེ་བྱང་ཆུབ་ཀྱི་སེམས་སྦྱོང་བ་ནི། དེ་ལྟར་བླ་ན་
མེད་པའི་བྱང་ཆུབ་ཐོབ་པ་ལ་ཐབས་ཁྱད་པར་ཅན་རྣམ་རྟོག་གཡོ་བ་བཟུང་
ནས་རྣམ་པར་མི་རྟོག་པ་ལ་བསླབ་པར་བྱའོ་སྙམ་དུ་བྱས་ལ་རྟོག་པ་བཟུང་
ཞིང་། སེམས་སྐད་ཅིག་ཀྱང་མི་གནས་པ་རྣམས་སྙིང་རེ་རྗེ་ཞེས་བསྒོམ་པར་
བྱའོ། །དེས་བྱང་ཆུབ་ཀྱི་སེམས་གོང་ནས་གོང་དུ་འཕེལ་བའི་དགོས་པ་ཡོད་
ཅིང་། གནས་པ་ཡུན་རིང་དུ་སོང་ནས་འདི་ལ་རྟག་ཏུ་གོམས་པར་བྱའོ་སྙམ་པ་
ནི་བརྟན་པའི་ཚད་དོ། །དེ་ལྟར་སེམས་སྦྱོང་བདུན་པ་འདི་གལ་ཆེ་སྟེ། རྒྱབ་
ཡིག་ནས་སྤྲུལ་སྐུའི་ས་བོན་བཞག་པའི་ཕྱིར། སྔོན་དུ་འདི་སྦྱང་བ་གལ་ཆེ་བར་
བཤད་ཅིང་། དད་པ་དྲག་པོ་དང་སྙིང་རྗེ་མ་སྐྱེས་ན། གསང་སྔགས་ཀྱི་སྣོད་དུ་
མི་རུང་བས་འདི་ཉིད་སྦྱོང་དུ་གཞུག་གོ །བྱང་ཆུབ་ཀྱི་སེམས་སྦྱོང་བ་བདུན་
པའི་ཁྲིད་ཀྱི་རིམ་པ་སྟེ་གཉིས་པའོ།། །།
དེ་ལྟར་སེམས་འབྱོངས་པ་དེ་སྔགས་ཀྱི་ཐབས་ལམ་ལ་འཇུག་པར་བྱ་
སྟེ། བསྐྱེད་པའི་རིམ་པ་ནི་སྔར་རྒྱུད་སྨིན་པ་དང་གནས་སྐབས་ཀྱི་འབྲས་བུའི་
དོན་དུ་ཡིན་ལ། འདིར་ཆགས་མེད་རླུང་ལ་བསླབ་པ་དང་། ཆགས་ཅན་ཐིག་
ལེ་བསླབ་པ་གཉིས་གསུངས་ཏེ། དང་པོ་ལ་ཡང་ཤེས་པར་བྱ་བའི་རྩ་རླུང་གི་
བཤད་པ་ནི་འདི་ཉིད་ཀྱི་རྩ་གནས་འཁོར་ལོ་དང༌། རླུང་གི་སྡོམ་བྱང་ནས་
གསུངས་ཏེ་རྒྱ་ཆེའོ། །འདིར་ནི་གཞུང་འདི་དང་རླུང་གི་པྲ་ཁྲིད་མཆོག་བསྒྲུབ་
-15-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
པའི་ཡན་ལག་ཏུ་དགོངས་པ་དེ་བསྡུས་ནས་སྟོན་ཏོ། །དང་པོ་ནི། ལྟེ་བ་སྐྱེད་
བྱེད་ཀྱི་འཁོར་ལོ་དང་། སྙིང་གར་དྲན་པ་འདུས་པའི་འཁོར་ལོ་དང༌། མགྲིན་
པར་རོ་རྣམས་འདུས་པའི་འཁོར་ལོ་དང་། སྤྱི་བོ་རྩེ་མོ་རྣམ་པར་བཀོད་པའི་
འཁོར་ལོ་བཞི་དག་པར་བྱ་བའི་ཕྱིར། ལུས་དལ་བ་བརྟེན་ཅིང་། ཁྲུས་དང་
བཀུ་མཉེ་ལ་སོགས་པ་བྱས་ནས། དབེན་པར་སྟན་བདེ་བ་ལ་འདུག་ནས་ལུས་
རྡོ་ རྗེ་ སྐྱིལ་ཀྲུང་བཅའ། ལག་པ་མཉམ་གཞག་ གི་ ཕྱག་རྒྱ་བཅའ། རྐེད་པ་
བསྲང་མགྲིན་པ་སྒུར་བར་བྱས་ལ། དེ་ནས་དམིགས་པ་ནི་ལྔ་སྟེ། རླུང་གི་ཁ་
དོག་ ལ་ བསླབ་ པ་ དང་། དབྱིབས་ དང་། གྲངས་དང་། འགྲོ་འོང་ དང་། བུམ་
པའི་སྦྱོར་བ་ལ་བསླབ་པའོ། །དང་པོ་ནི་རླུང་རོ་བུས་ལ་དེ་ནས་རང་གི་སྨིན་
མཚམས་སུ་རླུང་ཐམས་ཅད་འདུས་པའི་ངོ་བོ་ཐིག་ལེ་ཟླུམ་ལ་དཀར་བ་ཡུངས་
ཀར་ཙམ་ཞིག་ལ་ཤེས་པ་གཏད་ལ་ཡུན་རིང་དུ་བསྒོམ། དེ་ནས་རང་གི་ངོ་བོ་
ཡང་དེའི་མདོག་དང་མཚུངས་པར་བསྒོམ། དེ་ནས་ལུས་ཐམས་ཅད། དེ་ནས་
ཐོ་ཕྱི་ཉེ་འཁོར། དེ་ནས་སྟོང་གསུམ་ཙམ་སྣང་བ་ཐམས་ཅད་དཀར་མེར་མེར་
བ་ལ་བློ་བཞག་སྟེ་ཡང་ནས་ཡང་དུ་གོམས་པར་བྱས་པས། གོམས་པའི་རྟགས་
ལུས་ཡང་། ངག་གསལ། སེམས་གནས་པའོ། །གཉིས་པ་དབྱིབས་ནི། དེ་ནས་
རླུང་གི་ཐིག་ལེ་དཀར་ལ་སྔོ་བ་སྲན་མ་ཙམ་གཅིག་སྨིན་མཚམས་ནས་སྣ་རྩེར་
བསྒོམས་ལ་མིག་ཀྱང་ལྟ་སྟངས་དེར་གཏད་དེ། རླུང་དལ་ལ་རི་རབ་ཕྱིར་
བཏང་བས་ཐིག་ལེ་དེ་ཧྲིལ་ལི་ལི་ཕར་སོང་ཞིང་ལུས་སེམས་སྟོང་སིང་སིང་སོང་
བར་བསམ། ཚུར་བྱུང་ཙམ་ན་རྔུབ་པ་དང་བསྟུན་ནས་ཐིག་ལེ་སྨིན་མཚམས་སུ་
བྱུང་བས་བསིལ་སིང་བ་ལ་བློ་བཞག །གྲང་བ་ཆེའམ་ལུས་གྲང་ཞིང་འདར་ན་
-16-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན། །
ཐིག་ལེ་ཚ་ལྷང་ལྷང་བ་ལྟར་བསྒོམ། དེས་སེམས་ཟིན་ཅིང་དམིགས་པ་གང་
གཏད་ པར་ དེ་ལྟར་སྣང་ན་འབྱོངས་པའོ། །དེས་ཀྱང་རྣམ་རྟོག་མ་ཟིན་ན།།
གསུམ་པ་གྲངས་ལ་བསླབ་པ་ནི། ལུས་སྔར་ལྟར་བྱས་ལ་ཤེས་པ་རླུང་དང་
འགྲོ་ལྡོག་གཅིག་ཏུ་བསླབ་པར་བྱ་སྟེ། རླུང་ཕར་འགྲོ་ཙ་ན་ཤེས་པ་དང་དུས་
ཅིག་ཏུ་གཏད་ལ་བསྒོམ། ཚུར་འོང་ཙ་ན་ཡང་དེ་བཞིན་དུ་བྱ། དེ་ལྟར་འགྲོ་འོང་
གཉིས་གཅིག་ཏུ་བགྲངས་པས་གཅིག་ནས་གཉིས་དང་། དེ་བཞིན་དུ་གྲངས་
བཟུང་བས་ཞག་གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་ཡོད་ཀྱང་། ཐུན་དུ་
བཅད་ཅིང་སྟོང་བརྒྱད་བརྒྱའི་བར་ཙམ་དུ་ཤེས་པ་མ་ཡེངས་པ་གལ་ཆེ། དེ་
ནས་རྣམ་རྟོག་གནས་པ་དང༌། རླུང་དབྱུང་བ་དང་རྔུབ་པ་ཕར་ཚུར་དལ་གྱིས་ཇེ་
རིང་ལ་བཏང་བས་ཐ་མར་ཡུན་རིང་དུ་གནས་ཤིང་སྡོད་ན་འབྱོངས་པ་ཡིན་
ནོ། །དེ་ནས་བཞི་པ་འགྲོ་འོང་ལ་བསླབ་པ་ནི། རང་གི་ལྟེ་བར་ཐོད་པ་ཕྱི་
དཀར་ལ་ནང་དམར་སེང་ངེ་བ་གཅིག་གི་ནང་དུ་རླུང་གི་རྡོ་རྗེ་སྔོན་པོ་ནས་ཙམ་
ཞིག་བསྒོམས་ཏེ། རླུང་ཕྱིར་གཏོང་ཙ་ན་རྒྱང་རིང་པོར་སྣ་ནས་སོང་བར་བསྒོམ།
ཚུར་རྔུབ་ཙ་ན་ཐོད་པའི་ནང་དུ་སྔོ་མེར་གྱིས་བྱུང་བར་བསྒོམ་ཞིང། ལུས་བདེ་
ཕྲིལ་ཕྲིལ་བ་ལ་བློ་བཞག །དེ་ནས་རྣམ་རྟོག་གནས་པ་ན་ཚུར་ལ་རྒྱང་ཐུང་ངུ་
ཐུང་ངུ་སོང་ནས་མཐར་སྣའི་རྩེར་སོར་བཅུ་དྲུག་ཙམ་དང༌། ནང་གི་འགྲོ་འོངས་
ལ་སྦྱར་ཞིང་ཕར་གཏོང་བ་དང་། ཚུར་རྔུབ་པ་རྒྱུན་རིང་བ་གལ་ཆེའོ། །དེ་ནས་
ལྔ་པ་བུམ་པའི་སྦྱོར་བ་ལ་བསླབ་པ་ནི། རླུང་སྔར་ལྟར་ལན་འགའ་སྔོན་དུ་
སྦྱངས་པ་ལ། རྡོ་རྗེ་དེ་ནང་དུ་ཐོད་པ་ལ་ཐིམ་ནས་ཐམས་ཅད་ཞུ་ཞིང་ལྟེ་བར་
ཡི་གེ་རང་བཞིན་གྱིས་ཧ་གཅིག་གནས་པ་དེར་གྱུར་པར་བསམ་ལ་ལྟོ་བ་རླུང་
-17-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གིས་མེར་གྱིས་དགང་ཞིང་འོག་སྒོ་དྲག་ཏུ་བསྡམས་ལ། རླུང་དང་ལུས་ཐམས་
ཅད་ན་བུན་ལྟར་བསམ་ཞིང་། ཕར་གཏོང་ཙ་ན་རླུང་སེམས་ནམ་མཁའ་དང་
འདྲེས་པ་ལྟར་སྟོང་སངས་སངས་སོང་ནས་རྣམ་པར་མི་རྟོག་པ་དང་བསྲེས་ལ་
བསྒོམ། འབྱོངས་པའི་རྟགས་སུ་ལུས་ཡོད་པ་མ་ཚོར་བ་དང་། རླུང་གར་དྲངས་
པའི་སར་འབྱུང་བ་དང་། ཟས་དང་གོས་ཡིད་ལ་མི་འབྱུང་བ་དང་། རྟོག་པའི་
འགྱུ་བ་རང་འགགས་པའོ། །དེ་དག་ནི་རླུང་གི་རྣལ་འབྱོར་ལ་བསླབ་པའོ། །
དེའི་ཡན་ལག་རྣམས་གྲངས་མང་ཡང་ལས་ ཁ་ཚར་དུ་བབས་སོ། །རླུང་ལ་
བསླབ་པའི་ཁྲིད་ཀྱི་རིམ་པ་བསྟན་པའི་དུམ་བུ་སྟེ་གསུམ་པའོ།། །།
དེ་ལྟར་རླུང་ལ་འབྱོངས་ནས་ཐིག་ལེ་ལ་བསླབ་པ་ལ་གཉིས་ལས།
ཆགས་ཅན་ཡབ་ཡུམ་གྱི་བདེ་བ་ལ་བསླབ་པ་ནི་ཆིངས་བཅོ་ལྔས་བསྟན་ཏེ། པྲ་
ཁྲིད་ནས་གསལ་བས་འདིར་མ་བྲིས་སོ། །ཆགས་བྲལ་རླུང་སེམས་ཀྱི་བདེ་བ་
རང་ལ་བསྒོམ་པ་ནི། ལུས་གནད་སྔར་དང་འདྲ་བ་ལ། དམིགས་པ་ནི། རང་གི་
ལུས་སྟོང་སང་ངེ་བར་བསྒོམས་པའི་སྤྱི་བོ་རྩེ་མོ་རྣམ་པར་བཀོད་པ་རུ། ཐིག་ལེ་
སྟོང་པའི་སྒྲོན་མ་དཀར་ཞིང་སྣུམ་པ་སྲན་མ་ཙམ་གཅིག་བསམ་ཏེ། རླུང་བུམ་
པའི་སྦྱོར་བ་སྔར་ལྟར་བྱས་པས་ཐིག་ལེ་སྲན་ཆུང་ཙམ་ཕྲོམ་ཕྲོམ་བྱུང་ནས་
མགྲིན་པར་སླེབས་པས་ལུས་བདེ་ཕྲིལ་གྱིས་སོང་བ་ལ་སེམས་བཞག་ལ། དེ་
ནས་སྙིང་གར་སླེབས་པས་དེ་བས་བདེ་བ་རྒྱས། དེ་ནས་ལྟེ་བར་སླེབས་པས།
དེ་བས་ཀྱང་བདེ་བ་རྒྱས། གསང་བར་སླེབས་པས་བདེ་བ་མཆོག་ཏུ་རྒྱས་པ་ལ་
ཤེས་པ་བཞག་པས་ལུས་བདེ་སྟོང་དུ་ཕྲིལ་གྱིས་འགྲོ་སྟེ། བདེ་བ་རྒྱས་ཤིང་མི་
ཐུབ་པ་སྙམ་བྱེད་ན། ཡང་ཕར་ལ་ཟློག་ལ་ཐིམ་ཞིང་སྤྱི་བོར་ཤེས་པ་གཏད་



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན། །
དོ། །ཡང་ལུགས་གཅིག་ལ་སྔར་བཞིན་ལྟེ་བར་ཧ་དམར་པོ་དེ་བསྒོམས་ལ།
ཐིག་ལེ་སྲན་ཆུང་ཙམ་བབས་པ་གཅིག་ནས་གཅིག་ཏུ་ཐིམ་ནས་ཧ་དེ་ལ་ཐིམ།
དེ་ནས་བདེ་ཕྲིལ་གྱིས་སོང་བ་དང་། ཐིག་ལེ་ཧ་དང་བཅས་པ་ཇེ་ཆུང་ཇེ་ཕྲལ་
སྟོང་སངས་ཀྱིས་སོང་ནས་མི་རྟོག་པ་ལ་བཞག་གོ །དེས་ནི་ལུས་ཐམས་ཅད་
བདེ་སྟོང་དུ་འགྲོ་བ་དང་། རིག་པ་རྩེ་གཅིག་ཏུ་གནས་པ་དང་། རླུང་དང་ཐིག་
ལེ་འབྱོངས་པ་དེ་རིག་པ་མངོན་སུམ་ཉམས་སུ་ལེན་པའི་ཚེ། འབྱུང་བ་དག་པ་
ལ་ཚེགས་མེད་པ་དང་། ཟས་དང་གོས་ལ་སྲེད་པ་གཅོད་པ་དང་། མཚན་ཉིད་
འཛིན་པའི་རིག་པ་ལ་རང་དབང་ཐོབ་པར་བྱེད་པ་ལ་ཤིན་ཏུ་གལ་ཆེའོ། །
མདོར་བསྡུས་ན་གཟུགས་སྒྲ་དྲི་རོ་རེག་བྱ་ཐམས་ཅད་ལ་བརྟེན་ནས་སེམས་ལ་
རང་དབང་ཐོབ་པར་བྱེད་པ་གལ་ཆེ་བར་མདོ་རྒྱུད་ཐམས་ཅད་དུ་གསུངས་
ཤིང་། ཁྱད་པར་དུ་རྣམ་རྟོག་ཤས་ཆེ་བ་ལ་རང་བཞིན་རྫོགས་པ་ཆེན་པོ་འདིར་
བསམ་གཏན་གྱི་རིམ་པ་དཔག་ཏུ་མེད་པ་གསུངས་སོ། །ལས་ཅན་སྔར་སྦྱངས་
པ་ཅན་སེམས་ལ་དབང་ཐོབ་པ་ནི་འདི་རྣམས་སྔོན་དུ་སོང་ཟིན་པས་འདིར་
བཤད་པའི་རིམ་པ་མ་བྱས་ཀྱང་ཆོག་པ་ཉིད་དོ། །ཐིག་ལེ་སྦྱོང་བའི་ཁྲིད་ཀྱི་
རིམ་པ་སྟེ་དུམ་བུ་བཞི་པའོ། །དེ་ནས་སྤྲོས་པ་གཅོད་པའི་རིམ་པ་འབྱུང་བ་ལྔ་
རང་སར་དག་པར་བྱེད་པའི་གནད་ནི་འབྱུང་བཞི་ཟད་པའི་རྒྱུད་ནམ་མཁའ་ལ།།
འཁྲུལ་གཞི་ཟད་པའི་རིག་པ་རྒོད་ཡན་དེ། །སྣ་ཚོགས་ཁྱབ་བརྡལ་ཆེན་པོའི་
ཁང་བཟངས་སུ། ། འཛིན་བྱེད་དྲན་པ་ཟད་པའི་ལྕགས་ཀྱུ་ཡིས། །གསལ་བྱེད་
སྟེང་འོག་མེད་པའི་སྙིང་ནས་ནི། །མ་ཡེངས་བསམ་ པ་ཟད་པའི་ཚུལ་གྱིས་
གཟུང་བར་བྱའོ། །ཞེས་འབྱུང་བ་ཨ་ལྔའི་དོན་སྐྱེ་མེད་དུ་ཉམས་སུ་ལེན་པ་སྟེ།
-19-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གོང་མ་རླུང་དང་ཐིག་ལེ་འབྱོངས་ནས་འབྱུང་བ་ལྔ་ཟད་པར་བྱེད་པ་ཡིན་པས།
དང་པོ་ནི་ལུས་གནད་སྔར་ལྟར་བྱ། དམིགས་པ་ནི་རང་གི་སྙིང་ཨ་སྔོན་པོ་ཚོན་
གང་བ་གཅིག་ཏུ་བསམས་ཏེ། རླུང་དང་སེམས་ཀྱི་འདུ་བྱེད་ཐམས་ཅད་ཨ་དེ་
ལ་བསྟིམས་ལ། དེ་བཞིན་གཤེགས་པ་ཐམས་ཅད་ཀྱི་དགོངས་པའི་དོན་ཆོས་
ཐམས་ཅད་སྤྲོས་པ་དང་བྲལ་བ་ལ་མཉམ་པར་བཞག་ཅིང་། རིག་པའི་ངོ་བོ་
ཨའི་རང་བཞིན་དུ་ཉམས་སུ་བླང་། དེ་ནས་རྣམ་པར་མི་རྟོག་པ་དང་ཐམས་
ཅད་ནམ་མཁའ་ལྟར་རོ། །འདིའི་དུས་ན་ཡིད་ཀྱི་སེང་གེ་ནི་རྣམ་རྟོག་གི་མིང་
ཡིན་ལ་ཡིད་ཀྱི་བུ་ནི་ཡུལ་ཨ་ལ་བསྡུ་བ་ཡིན་པས་རྩེ་གཅིག་ཏུ་མ་ཡེངས་པར་
བྱའོ། །ནམ་མཁའ་དག་པར་བྱེད་པའོ། །གཉིས་པ་ནི། སྤྱི་བོའམ། མདུན་གྱི་
ནམ་མཁའ་སྣ་རྩེའི་ཐད་ཙམ་དུ་སྨ་ལྗང་ནག་ལ་ཤེས་པ་གཏད་ལ་རླུང་དང་རྣམ་
རྟོག་གཡོ་བ་ཐམས་ཅད་དེ་ལ་བསྟིམས་ལ་མི་རྟོག་པ་བསྒོམ་མོ། །ནམ་མཁའི་
བུ་མོ་ནི་རླུང་འདུ་བྱེད་དང་བཅས་པ་ཡིན་ལ། ནམ་མཁའི་བུ་ནི་ཐབས་ཀྱི་ཆ་
ཡུལ་དུ་བསྒོམ་པའི་སྨཨ་དེ་ཉིད་ཡིན་པས་བཟུང་བ་སྟེ། དེས་ནི་རླུང་གི་ཁམས་
རྣམ་པར་དག་པར་བྱེད་པའོ། །
གསུམ་པ་ནི། ཡང་སྣ་རྩེའམ་སྙིང་གར་སྨཨ་དཀར་པོ་ལ་སེམས་གཏད་
ཅིང་འདུ་ཤེས་དང་། རླུང་ཐམས་ཅད་དྲན་པ་རང་ཡུལ་དུ་བཏང་ནས་དབུགས་
ཕྱི་ནང་དུ་རྒྱུ་བ་དགག་ཅིང་བཞག་པ་ནི། རླུང་གི་ཞགས་པ་ནི་འདུ་ཤེས་ཀྱི་
ཡུལ་འཛིན་པ་ལ་ཟེར་ལ། དེ་འཛིན་པའི་ཨ་སུམ་བརྩེགས་བསྒོམས་པ་ནི།
ལྕགས་ཀྱུ་ཡིན་པས་ཆུ་རྣམ་པར་དག་པར་བྱེད་པའོ། །བཞི་པ་ནི་ཡང་མགྲིན་
པའི་ནམ་མཁའ་ཨཨཨཨ་དམར་པོ་ལ་རིག་པ་གཏད། དེ་འཛིན་པའི་ཡུལ་
-20-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
ཚེར་མ་ལ་སོགས་སྡུད་བྱེད་ཀྱི་དངས་མ་མིག་གི་རྣམ་ཤེས་རང་དག་ལ་སེམས་
གཟུང་བ་ནི། མེའི་མི་བོ་ཆེ་ཞེས་བྱ་བ། ཚོར་བ་ཡིན་ལ་མེའི་གསལ་ཤིང་ནི་
རླུང་དེར་སྡུད་པ་ཡིན་པས་ཨ་བཞི་བརྩེགས་བསྒོམས་ནས། ཚོར་བ་རང་རྒྱུད་
དུ་འཛིན་པ་མེ་དག་པར་བྱེད་པ་ཡིན་ནོ། །ལྔ་པ་ནི་ལྟེ་བའམ་བར་སྣང་ལ་ཡི་གེ་
ཨ ཨཨཨཨ་སེར་པོ་ལ་ཤེས་པ་གཏད་ལ་གཟུང་ཡུལ་མཆེད་པ་ཐམས་ཅད་
ཐིམ་ཞིང་། སྒོ་ལྔ་རང་རྒྱུད་དུ་འཛིན་པ་དག་ནས་རྣམ་པར་མི་རྟོག་པ་བཞག་ལ་
བསྒོམས་པ་ནི། སའི་གྲོང་ཁྱེར་གྱི་ནི་ལུས་སྒོ་ལྔ་དང་བཅས་པ་ཡིན་ལ་ཆུ་ནི་
འདུ་ཤེས་ཀྱི་ཨ་ལྔ་བརྩེགས་བསྒོམས་པ་ཡིན་པས་ལུས་ཀྱི་འཛིན་པ་འཇིག་
པར་བྱེད་པས་གཞུང་ནས་བརྡའ་སྐད་དུ་གསུངས་པ་ཡིན་ནོ། །ས་རྣམ་པར་
དག་པར་བྱེད་པའོ། །འདིར་བསྟན་པའི་ཨ་ལྔ་ལ་བསྒོམས་པས་འབྱུང་བ་རང་
དངས་སུ་འགྲོ་བ་ཡིན་ལ། རྩ་ གནས་འཁོར་ལོ་དང་སྒྲ་གནད་ཀྱི་རྒྱུ་མཚན་
གྱིས། འཁོར་ལོ་བཞིར་བསྒོམ་ཞིང་དེར་རླུང་དང་སེམས་བསྡུས་ཏེ་བསྒོམས་པ་
དང༌། དེ་ཡང་སྐྱེ་མེད་སྤྲོས་བྲལ་དུ་བཞག་པར་བྱ་བ་ཡིན་པར་མངོན་ནོ། །
སྐབས་འདི་ཡི་རཾ་ཡཾ་ཁཾ་གསུམ་པོ་ནི། རླུང་མེ་ཆུའི་ས་བོན་ཡིན་པས་དེ་ལྟར་
བསྒོམ་དུས་སུ་འབྱུང་བ་འཁྲུགས་ནས་མ་བདེ་ན། གནས་གསུམ་དུ་བཞག་
ཅེས་པ་ནི། ལུས་ལྕི་ཞིང་བྱིང་ལ་འཐིབས་པ་བྱུང་ན་རྩེ་མོའི་འཁོར་ལོ་ཡཾ་ལྗང་
ནག་བསམ་སྟེ། རླུང་དང་རྣམ་རྟོག་དེར་བཅུག་ལ་ནམ་མཁར་ཕྱུར་ཕྱུར་སོང་
བར་བསྒོམས་ན་དེ་མ་ཐག་ཏུ་ཤེས་པ་ཡེར་ཞིང་འགྲོའོ། །ལུས་ཆུ་ཤས་ཆེར་
འཁྲུགས་ནས་གྲང་ཞིང་འདར་ན་རོ་རྣམས་འདུས་པའི་འཁོར་ལོ་རཾ་དམར་པོ་
འབར་བ་དང་བཅས་པ་བསྒོམས་ལ་རླུང་དྲག་ཏུ་བཅུག་པས། སུམ་མདོའི་ཧ་
-21-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལས་མེ་བྱུང་ནས་ལུས་ ཐམས་ ཅད་ ཁྱབ་པར་བསྒོམས་ན་ གྲངས་བ་ སེལ་
ལོ། །མེའི་སྐྱོན་གྱིས་ཚ་ཞིང་རྩེད་པ་དང་མཁྲིས་པ་རྒྱས་ན་སྙིང་ཀའམ་ཕོ་བར་
ཁཾ་དཀར་ཞིང་བསིལ་བ་ཆུ་འཁྱགས་ལྟར་བསམ་ནས་རླུང་སིད་ཀྱི་སྒྲས་དྲངས་
ལ་དབྱུང་། དེས་ཚད་པ་ཞི་བར་འགྱུར་རོ། །འདིར་མ་གསུངས་ཀྱང་རླུང་གིས་
ཤེས་པ་འཕྱོས་པ་དང་། གྱེན་དུ་འཚང་བ་དང་། སྙིང་རླུང་ལྟ་བུ་བྱུང་ན་ལྟེ་བར་
ལཾ་གསེར་གྱི་ཁ་དོག་ཅན་ཤིན་ཏུ་ལྕི་བ་བསྒོམས་ལ་འོག་སྒོ་དྲག་ཏུ་བསྡམས་
ནས་ཐུར་ལ་རླུང་སེམས་གཏད་ན་ཐེ་ཚོམ་མེད་པར་ཕན་པར་འགྱུར་རོ། །
འདིར་གེགས་སེལ་གཙོ་བོ་བརྗོད་པའོ། །ཡན་ལག་མང་པོ་དུམ་དུམ་ཁྲིགས་ལ་
སོགས་རྣམས་ན་ཡོད་དོ། །སྤྲོས་པ་གཅོད་པའི་སྒྲོན་མ་འབྱུང་བ་ལྔ་རང་དངས་
ཀྱི་མན་ངག་གི་དུམ་བུ་སྟེ་ལྔ་པའོ།། །།
དེ་ནས་ཆོས་སྤྱི་དང་རང་བཞིན་རྫོགས་པ་ཆེན་པོའི་ལྟ་སྒོམ་སྤྱོད་པའི་
བྱེ་བྲག་ཤེས་པར་བྱའོ། །སྦས་པ་མིག་འབྱེད་ལྟར་བསྟན་པར་བྱ་སྟེ། དང་པོ་
ཆོས་སྤྱི་བསྟན་པར་བྱའོ། །དང་པོ་འཛིན་ཆགས་མེད་པ་སྤྱོད་པའི་མན་ངག་
གིས་སྣང་བ་ཟིལ་གྱིས་མནན་པ་ནི། ཆོས་སྤྱི་ནས། གང་ཟག་གང་གིས་གང་
ལྟར་སྤྱོད་ན་ལུས་ངག་ཡིད་ཀྱི་མི་དགེ་བ་བཅུ་སྤངས་ཏེ་ཚུལ་ཁྲིམས་དང་དམ་
ཚིག་ལས་མི་འགལ་བར་སྤྱོད་པ་དང་། ཐམས་ཅད་ལ་མ་ཞེན་པའི་ཚུལ་གྱིས་
གང་བྱེད་པ་ཐམས་ཅད་ཆོས་སུ་འགྲོ་བར་སྤྱོད་པ་སྟེ། དེས་གནས་སྐབས་ལྷ་
མིའི་ གོ་ འཕང་ དང་ མཐར་ ཐུག་ བྱང་ཆུབ་ཐོབ་ པར་ བྱེད་པའོ། །གཉིས་པ།
དམིགས་གཏད་མེད་པར་བསྒོམ་པའི་མན་ངག་གིས་དྲན་བྱེད་ཀྱི་ཡིད་ཟིལ་
གྱིས་མནན་པ་ནི། འདིར་ཆོས་སྤྱི་དང་མཐུན་པའི་བསྒོམ་པ་ནི་གང་ཟག་ཉམས་
-22-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
སུ་ལེན་པར་འདོད་པ་དེས། གནས་དབེན་པར་འཇིག་རྟེན་གྱི་བྱ་བ་ཐམས་ཅད་
སྤངས་ལ་བླ་མའི་གདམ་ངག་ཉམས་སུ་ལེན་པ་སྟེ། དེ་ཡང་སྔར་བསྟན་པ་
རྣམས་ཀྱང་ཡིན་མོད་ཀྱི་འདིར་ཡིད་ངོས་བཟུང་ལ་བསྒོམ་པར་བྱ་སྟེ། དང་པོ་
ལུས་གནད་སྔར་ལྟར་བྱས་ལ། ཡིད་ཀྱིས་རྣམ་རྟོག་འགྱུ་བ་འདི་ངོས་བཟུང་སྟེ།
ལྟ་སྟངས་སྣ་རྩེར་གཏད་ལ། དང་པོར་རྣམ་རྟོག་མི་འབྲེལ་བར་བྱ། གནས་སུ་
ཉན་ན་ཧཱུྃ་གཅིག་ལུས་ཀྱི་ནང་དུ་བསྒོམས་ལ་ལུས་ཀྱི་སྤྱི་བོ་ནས་རྐང་མཐིལ་
རྣམས་དང་གནས་ཐམས་ཅད་དུ་བཏོན་ལ་ལུས་སང་སེང་ཁྲལ་ཁྲོལ་ལ་སེམས་
བཟུང་། དེ་ནས་ཕྱི་རོལ་གྱི་ས་རྡོ་རི་བྲག་ཐོགས་ཤིང་རྡུགས་པའི་དངོས་པོ་
ཐམས་ཅད་སང་སེང་ཁྲལ་ཁྲོལ་དུ་ཕུག་ལ་བཏང་། དེ་ནས་སྣང་བ་ཐམས་ཅད་
ཧཱུྃ་གི་རྣམ་པ་དཔག་ཏུ་མེད་པར་སོང་ནས་ལུས་ཀྱི་ནང་དང་ཕྱི་རོལ་ཀུན་མེར་
མེར་སྨིག་རྒྱུ་ལྟ་བུ་ལ་སེམས་བཟུང་ངོ༌། །དེ་ནས་གཉེན་བཙལ་ཞིང་ལམ་དུ་
གཞུག་ པ་ བཞིན་དུ། མདུན་དུ་ཤིང་བུ་རྡེའུ་ ལ་ཧཱུྃ་ལ་གཏད་ཅིང་ ཡང་ཚུར་
བསྡུའོ། །དེ་ལ་བརྟེན་ནས་རི་མོ་ཀྱོག་པོ་ལྟ་བུ་དང་། ཆུའི་རྒྱུད་དང་ལུང་པའི་
སྲོལ་ཐམས་ཅད་དུ་སྦྱངས་པས་རྣམ་རྟོག་ཁ་ལ་ཉན་ཙ་ན་རྟོག་པ་དེའི་སྐྱེ་ས་
གནས་ས་འགྲོ་ས་བལྟས་ལ་མ་རྙེད་པ་དང་། རྟོག་པ་རང་གསལ་འགག་མེད་དུ་
མཉམ་པར་བཞག་ལ་བསྒོམ། རྗེས་ཤེས་ཀྱི་ཡིད་ཐམས་ཅད་སྒྱུ་མའམ་སྨིག་རྒྱུ་
ལྟ་བུར་བལྟ། ཡུལ་སྣང་རྨི་ལམ་བཞིན་དུ་ཤེས་པ་ཁོ་རང་ཡིན་པར་ངོས་བཟུང་
ནས་བསྒོམས་པས་བསམ་གཏན་ཞི་གནས་དང་འབྲེལ་བ་དང་། ལྷག་མཐོང་
གི་རྒྱུ་ཐོབ་པར་འགྱུར་བ་ཡིན་ནོ། །དེ་ལྟར་གོམས་ནས། གསུམ་པ་ གཟའ་
གཏད་མེད་པ་ལྟ་བའི་མན་ངག་གིས་ཉོན་མོངས་པ་ཟིལ་གྱིས་མནན་པ་ནི། ངོ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྤྱོད་པ་སྟེ་སྤྱིར་ཡུལ་སྣང་ཐམས་ཅད་སེམས་ཀྱི་ཆོ་འཕྲུལ་ཡིན་ཏེ་རྣམ་རྟོག་འགྱུ་
བྱེད་ངོ་མ་ཤེས་པས་གཟུང་ཡུལ་གཟུགས་སྒྲ་དྲི་རོ་རེག་བྱ་ཆོས་རྣམས་ཕྱི་རོལ་
དུ་སྣང་ཡང་དེ་ནས་བདེན་པ་ཡང་མེད། བྱེད་མཁན་བདག་དང་ཕྱུ་དང་དབང་
ཕྱུག་ལ་སོགས་པ་ཡང་མེད་ཀྱང་སྔར་ཡོད་ཡོད་པོར་བཟུང་བ་འཁྲུལ་བ་ཡིན་
པས། ད་ནི་ཕྱི་གཟུང་ཡུང་རང་སེམས་ཀྱི་ཆོ་འཕྲུལ་དུ་ཐག་ཆོད། ནང་དེར་
འཛིན་གྱི་རྟོག་པ་ཆོས་སྤྱི་དང་རང་གི་མཚན་ཉིད་འཛིན་པའི་རིག་པ། ཚོགས་
དྲུག་གི་ཤེས་པ་རིག་རིག་གྲུ་གྱུ་བ་འདི་སྐད་ཅིག་གཅིག་ལ་སྐྱེ་འགག་ཅིང་རང་
ངོས་སྟོང་སྟེ། སྤྱི་བོ་ནས་རྐང་པའི་བར་བཙལ་ཀྱང་མ་དམིགས། འདས་པ་ནི་
འགགས། མ་འོངས་པ་མ་སྐྱེས། ད་ལྟའི་ཤེས་པ་ཏོལ་གྱིས་སྐྱེས་པ་ནི་སྣང་སྟོང་
དབྱེར་མེད་དུ་ངོས་བཟུང་། དེ་ལ་མཐར་འཛིན་མེད་ན་ལྟ་བ་དེ་ཉིད་སངས་
རྒྱས་ ཀྱི་ དགོངས་ པ་ ཡིན། རྫོགས་ཆེན་ སེམས་ སྡེ་ དང༌། ཀློང་ སྡེ་ མན་ ངག་
ཐམས་ཅད་ནས་ཀྱང་དེ་ལས་བསྟན་པ་གཞན་མེད་པས་རང་སེམས་སངས་
རྒྱས་སུ་རྟོག་པར་བྱའོ། །སྣང་སྟོང་དབྱེར་མེད་དུ་དེ་ཉིད་གནས་ལུགས་ཀྱི་
གཤིས་ཡིན་ཏེ། འདི་ཉིད་ནས། འདི་ལ་ཚིག་གིས་གཟུང་དུ་མེད། །ཚིག་གིས་
ཕྱོགས་ཙམ་མཚོན་མི་ནུས། །དེ་ཕྱིར་ཤེས་མིན་ཀློང་གཅིག་པ། །ཐ་དད་རྣམས་
སུ་ཕྱེ་བ་མེད། །འདི་ཞེས་ཉམས་སུ་མྱོང་དང་བྲལ། །ལྐུགས་པ་ཡི་ནི་རྨི་ལམ་
དང༌། །སྤྲིན་མེད་མཁའ་ལ་ཉི་ཤར་དང་། །མཁའ་ལ་འཇའ་ཚོན་ རང་ ཡལ་
བཞིན། །གཞི་མཚོན་དངོས་གཞི་རྣམས་དང་བྲལ། །འདི་ཞེས་མཚོན་པ་ཀུན་
ལས་འདས། །ཤེས་བྱ་བ་གསུངས་ཤིང་དེ་ཉིད་ལ་བལྟས་ཤིང་རྟོགས་པར་བྱས་
པས་འབྲས་བུ་བདེན་གཉིས་དབྱེར་མེད་ཐོབ་པའོ། །བཞི་པ་སྤངས་ཐོབ་མེད་
-24-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
པ་འབྲས་བུའི་མན་ངག་གིས་རང་རིག་ཕྱིར་མི་ལྡོག་པར་བྱ་བ་ནི། དེ་ལྟར་
ཉམས་སུ་བླངས་ཤིང་རྟོགས་པས་གང་ཐོབ་ན་ཆོས་ཐམས་ཅད་སྟོང་ཞིང་བདག་
མེད་པའི་དོན་ཐོབ་པ། གང་ལྟར་ཐོབ་ན་ཡིད་དྲན་པ་སྤྲོས་བྲལ་དུ་ཐོབ་ཅིང་།
གང་གིས་ཐོབ་ན་སྒོམ་པ་པོ་དེས་ཐོབ་བོ། །ཐོབ་པའི་དགོས་པ་ནི་སྲིད་ཞི་
མཉམ་པ་ཉིད་སྐུ་གསུམ་གྱི་འབྲས་བུ་ཐོབ་པས་དོན་གཉིས་ཕུན་སུམ་ཚོགས་པ་
སྟེ། དེ་རྣམས་ནི་ཆོས་སྤྱི་དང་མཐུན་པའོ། །བྱེ་བྲག་ཏུ་འདི་ཉིད་ཀྱི་སྤྱོད་པ་དང་།
བསྒོམ་པ་དང༌། ལྟ་བ་དང་འབྲས་བུ་ནི་ད་གཟོད་རིམ་གྱིས་རྟོགས་པར་འགྱུར་
མོད་ཀྱང་། དེ་ལྟར་གོང་དུ་བསྟན་པ་རྣམས་དང་། ཁྱད་པར་ཡོད་པར་རྟོགས་
པར་བྱ་སྟེ། ཐོག་མར་སྤྱོད་པ་ནི། འདི་ཉིད་ནས། སྣང་དང་མི་སྣང་འདི་ཀུན་
འཁྲུལ་པས་ན། །མ་བརྟགས་ཉམས་དགར་བརྟགས་ཤིང་དཔྱད་མི་བཟོད། །
ཤིན་ཏུ་བརྟགས་ན་གང་ཡང་རྙེད་པ་མེད། །དེ་ཡི་ཕྱིར་ན་འདི་ལྟར་གོམས་པར་
བྱ། །གཟའ་གཏད་མེད་པའི་ཤེས་པ་དྲན་མེད་དེ། །དམིགས་གཏད་མེད་པའི་
མིག་ཏུ་བཅུག་ནས་ནི། །གཟའ་གཏད་མེད་པའི་གཞི་ལ་རང་རིག་བསྐྱལ། །
སྤངས་ཐོབ་མེད་པའི་ས་ལ་བཞག་པར་བྱའོ། །ཞེས་འབྱུང་བས་ཕྱི་ནང་གསང་
བ་བཞིར་གཞུང་དུ་གསུངས་ཀྱང་། ད་ལྟ་ནི་སྤྱོད་པ་ཐམས་ཅད་ལུས་ཡིན་པས་
ལུས་སྦྱོང་བ་དང༌།སྣང་བ་རང་སར་བཞག་པ་དང༌། བསྒྱུར་བ་གཉིས་ཡོད་དེ།
གཟོད་མངོན་དུ་འགྱུར་རོ། །འདི་བསྒོམ་པ་ཡང་། །དངོས་མེད་སྤྲོས་དང་བྲལ་
བའི་རིག་པ་ནི། །དྲན་པའི་ཐག་པ་བཅད་དེ་བཏང་བའི་ཕྱིར། །བསམ་མེད་
ལྷུག་པར་གཞུག་པ་འདི་ཉིད་ནི། །དྲན་པ་རྣམས་ནི་ཟད་པའི་སར་བསྐྱལ་ལོ། །
ཞེས་འབྱུང་བས་སེམས་བྱུང་བ། །སེམས་སྦྱང་པ་དང་རིག་པ་གཏད་པ་བྱ་བ་
-25-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གཉིས་ལས། འགྲོ་ས་མེད་ཀྱང་། ལུས་དང་མིག་དང་དབྱིངས་རིག་ལ་བརྟེན་
པའི་གནད་ད་གཟོད་སྟོན་ཅིང་མངོན་དུ་འགྱུར་རོ། ། འདི་ཉིད་ཀྱི་ལྟ་བ་ནི།
ཕྱོགས་རིས་མེད་པའི་རིག་པ་ཟང་ཐལ་ནི། །གང་གིས་མ་བསྒྲིབས་རང་ལས་
ཐོགས་པ་མེད། །ཁྱབ་བརྡལ་ཆེན་པོའི་ཕོ་བྲང་རིན་ཆེན་དུ། །འབྱུང་ལྔ་ཟད་
པའི་རིག་པ་ལྷིངས་པ་ལྟོས། ཞེས་བྱུང་བས་ཁྲེགས་ཆོད་སྤྲོས་བྲལ་གྱི་ལྟ་བ་
དང༌། ཐོད་རྒལ་ མངོན་སུམ་གྱི་ལྟ་བ་ གཉིས་ ལས། འདིར་རྣལ་ འབྱོར་ པ་
དབྱིངས་རིག་པ་ལྟ་བ་སྟེ། དེ་ལ་ཐོད་རྒལ་གྱི་སྣང་བ་མིག་གིས་ལྟ་བ་ཡིན་པས་
མིག་གསལ་བའི་ཐབས་བསྟེན་པར་བྱ་སྟེ། ལྟ་བ་དངོས་ད་ཟད་མཐོང་བར་
འགྱུར་རོ། །ཞེས་བརྡའ་སྤྲད་པའོ། །འདི་ཉིད་ཀྱི་འབྲས་བུ་ནི། ། སྟོང་པ་རང་
ལུས་མཚོན་པའི་ཕྱག་རྒྱ་ཆ། །འབྲས་བུ་ཡི་ཐོག་ཁྱབ་པར་གཏན་ལ་ཕབ། །
ཤེས་རབ་འཛིན་མེད་རང་གསལ་ཆེན་པོར་སྤྱོད། །འདི་ནི་རྒྱལ་བ་ཀུན་གྱི་
གསང་དོན་ཆེ། །ཞེས་པས་འབྲས་བུ་ཚད་ཅན་སྐུ་གསུམ་ཐོབ་པར་འདོད་པ་
དང༌། ཚད་མེད་ སྐུ་ གསུམ་ ལམ་ དུ་ བྱས་ ནས། ལུས་མེད་ ལུས་ཏེ་ ལུས་ ཀྱི་
མཆོག །ལུས་ཀྱི་མཐའ་ནི་རྟོགས་པ་འོ། །ཞེས་ཆོས་ཐམས་ཅད་ཟད་པ་ཉིད་
མཐར་ཐུག་ཏུ་འདོད་པ་གཉིས་ཡོད་ཀྱང་མངོན་དུ་འགྱུར་རོ། །འདི་རྣམས་ནི་
རང་དང་སྤྱིའི་ཁྱད་ཤེས་པར་བྱ་བའི་ཕྱིར་གཞུང་ནས་ཕྱི་ནང་གསང་བ་དེ་ཁོ་ན་
ཉིད་བཞི་བཞིར་གསུངས་པ་དེ་འདིར་གོ་བ་ཙམ་དུ་ཕྱེ་བ་ཡིན་ཏེ། འདི་རྣམས་
རིམ་གྱིས་གོ་བར་འགྱུར་རོ། །རང་དང་སྤྱིའི་ལྟ་སྒོམས་སྤྱོད་པ་རྣམ་པར་དབྱེ་
བའི་དུམ་བུ་སྟེ་དྲུག་པའོ།། །།
དེ་ནས་དབང་དང་ཁྲིད་བསྲེས་ནས་བྱེད་ན། གནས་སྐབས་འདིར་



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།།
སྤྲོས་མེད་ཀྱི་དབང་སྦྱིན་པར་བྱའོ། །དེ་ནས་རིག་པ་སྔོན་དུ་འགྲོ་བ་འཁོར་
འདས་རུ་ཤན་འབྱེད་པ་ལ་བསླབ་པར་བྱའོ། །འདི་ཡང་སྔར་བསྟན་པ་རྣམས་
དང་མི་འདྲ་བས་སྐལ་བ་དང་ལྡན་པ་གསུམ་ཙམ་ལ་བྱ་སྟེ། དབང་དང་བཅས་
པར་བྱེད་པ་ན་ནི། ཤིན་ཏུ་སྤྲོས་མེད་ཀྱི་དབང་གི་སྔོན་འགྲོ་ཡིན་པས་སྔོན་དུ་
ཞག་གསུམ་ཙམ་བྱ་བར་བཤད་དོ། །ཉམས་སུ་ལེན་པ་དངོས་གཞིའི་དུས་སུ་ནི་
རྟགས་མ་རྫོགས་ཀྱིས་བར་དུ་བྱའོ། །གང་ལྟར་ཀྱང་མངོན་དུ་སྤྱོད་པ་ལ་བར་
ཆོད་ཀྱི་བགེགས་མི་འཇུག་པ་དང༌། རྣམ་ཤེས་ཚོགས་བརྒྱད་ཡུལ་ལ་མི་འཕྲོ་
བར་བྱ་བའི་དོན་དུ་ཡི་གེ་བརྒྱད་ཀྱིས་རྒྱས་གདབ་པར་བྱ་སྟེ། སློབ་མ་བླ་མའི་
མདུན་དུ་ལངས་ལ་ཐལ་མོ་སྙིང་གར་སྦྱར་ཏེ། བླ་མས་ཁ་ཤར་དུ་བལྟས་ལ་
སྡིག་འཛུབ་དང་བཅས་པའི་ལྟ་སྟངས་ཀྱིས་བགེགས་སྐྲོད་ལ་མཁའ་འགྲོ་ལ་
གཏོར་མ་བྱིན་ནས། སློབ་མའི་སྤྱི་གཙུག་ཏུ་ཧཱུྃ་སྔོན་པོ་གཅིག་བསྒོམས་ནས།
དྲྭ་བ་ཅན་གྱི་རྩ་ལས་བྱུང་སྟེ་ལུས་ཐམས་ཅད་ཧཱུྃ་དུ་གྱུར་པར་བསྒོམ་མོ། །རྐང་
མཐིལ་དུ་ཡཾ་ལྗང་ཁུ། ལྟེ་བར་རཾ་དམར་ལྗང་། མགྲིན་པར་ཁཾ་དུད་ཁ། དཔྲལ་
བར་ ཨེ་མཐིང་ཁ། ལྐོག་མར་སུཾ་སེར་པོ། པུས་མོ་གཡས་ཧཾ་དཀར་བསྒོམ་
མོ། །ཡང་རྐང་མཐིལ་དུ་ཕཊསྔོ་ནག་བསམས་ལ། ངག་ཏུ་ཡང་དབུགས་རེ་
ལ་ཉེར་གཅིག་རེ་བཟླས་ཏེ་བསྲུང་བར་བྱའོ། །དེ་ནས་ལུས་ངག་ཡིད་ཀྱི་རུ་
ཤན་འབྱེད་པར་བསྟན་པ་ནི། ཉམས་སུ་ལེན་པ་རྣམས་ལུས་ངག་གི་འཇིག་
རྟེན་གྱི་བྱ་བ་ཐམས་ཅད་བོར་ལ་དང་པོར་ཞག་ཁ་ཡར་དུ། ཤིན་ཏུ་དབེན་པ་མི་
སྐད་ཁྱི་སྐད་ལ་སོགས་པ་མེད་པ། སྐྱེ་བོ་ཐེག་པ་དམན་པའི་སྐད་ཙམ་ཡང་མི་
ཐོས་པ་ཤིན་ཏུ་དལ་བར་བསྡད་ལ། དེ་ནས་མཁའ་འགྲོ་རྣམས་ལ་བཟའ་བ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དང་མེ་ཏོག་སྣ་ཚོགས་ཀྱི་གཏོར་མ་བྱིན་ལ་བར་ཆོད་མེད་པའི་གསོལ་བ་བཏབ་
ལ་ལུས་ཀྱི་སྤྱོད་པ་རྩོལ་བ་བྱ་སྟེ། ལུས་ཀྱི་བྱ་བ་རྒྱུག་པ་དང་གར་དང་འགུལ་
བ་དང་། སྤུག་པ་དང་ཉལ་བ་དང་ལངས་པ་དང་། འདུག་པ་ལ་སོགས་པ་རྣམ་
པ་སྣ་ཚོགས་པ་དང་། ངག་དང་ཡིད་ཀྱང་བསྲེས་ལ་ཅི་དྲན་པ་འཇིག་རྟེན་ན་
ཡོད་པ་རྣམས་བྱ་བ་ནི། ཉིན་མཚན་དུ་གཉིད་སྤངས་ལ་བྱ་བར་གསུངས་སོ། །
དེ་རྣམས་ནི་འཁོར་བའི་ལུས་ཀྱི་རྣམ་པ་སྟེ། དེ་རྣམས་ལ་ཐང་ཆད་ཅིང་སྐྱིད་
ལུག་པ་དང་། འཇིག་རྟེན་གྱི་ལུས་དང་སྤྱོད་པས་ཅི་ཞིག་བྱ་སྙམ་པ་དང་། ཡང་
མྱ་ངན་ལས་འདས་པའི་ལུས་གཡོ་བ་མེད་པ་རྣལ་དུ་དབབ་པའོ། །དེ་དག་ཅི་
ཙམ་བྱ་བ་ནི་གང་ཟག་ལ་རག་སྟེ། སོ་སོའི་ཚད་ལ་མ་ཕེབས་ཀྱི་བར་དུ་བྱའོ། །
ཚད་ནི་ལུས་ཀྱི་སྤྱོད་པའི་འོག་ཏུ་གསོད་པའི་གཤེད་མ་བྱུང་ཡང་ལུས་ཆགས་པ་
མེད་ཅིང་སེམས་ལ་སྐྲག་པ་མེད་པ་བྱུང་ན་ཡིན་ནོ། །དེ་ཡང་རབ་ཀྱི་ཡང་རབ་
ལ་ཞག་ གསུམ་དང་དྲུག་དང་ དགུའོ། །འབྲིང་དེ་ལ་ ལན་ གཉིས་པ་བསྐྱར་
བའོ། །ཐ་མ་ནི་དེ་ལན་གསུམ་པའི་རྗེས་སུ་འབྱུང་བས་རྣལ་དུ་དབབ་པ་ཡང་
དེས་འགྲེ་བར་ཤེས་པར་བྱའོ། །དེ་ལ་དགོས་པ་ནི། ལུས་ཀྱི་ཞེན་པ་ལོག་པ་
དང༌། སྒྲིབ་པ་དག་པ་དང་། བར་ཆོད་ཞི་ནས་ལས་གྲུབ་པ་དང༌། མཆོག་གི་
ལུས་རུ་ཤན་ཕྱེད་ནས། མྱ་ངན་འདའ་བ་ལ་ཉེ་བ་ན། ཁམས་གསུམ་དུ་མི་
འཇུག་པ་དང་། ལུས་སྤྲུལ་སྐུར་གྲོལ་བའི་དགོས་པ་ཡོད་དོ། །དེ་ནས་གཉིས་
པ་ངག་རུ་ཤན་འབྱེད་པ་ནི། ཡང་ཞག་འགའ་ཡར་དུ་ངག་ཏུ་སྒྲ་སྣ་ཚོགས་དང་།
སྔགས་སྣ་ཚོགས་དང་། འཁྲུལ་པའི་གཏམ་སྣ་ཚོགས་དང་། ངོ་ཚ་བའི་གཏམ་
དང་། ཟུངས་ཤིག་དང་། སོད་ཅིག་དང་། རྒྱོབ་ཅིག་ལ་སོགས་པ་དང་། དུད་
-28-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
འགྲོ་དུ་མའི་སྒྲ་དང་། མདོར་ན་ངག་གི་རྣམ་པ་འཁོར་བ་ན་གནས་པ་ཐམས་
ཅད་དེ། དེ་ཡང་གཉིད་སྤངས་ནས་བྱས་པས། ཡང་དག་བྲག་ཆ་ལྟར་གོ་ནས་
ཚིག་ཐམས་ཅད་བདེན་མེད་དུ་འགྲོ་བ་དང་། གཞན་གྱིས་གང་ཟེར་ཡང་དགའ་
མི་དགའ་གཏན་མ་བྱུང་ན་རུ་ཤན་ཕྱེད་པ་ཡིན་པས། ཡང་དག་མི་སྨྲ་བར་
ལྐུགས་པ་ལྟར་གནས་པར་བྱའོ། །ཡུན་ཅི་ཙམ་བསླབ་པ་ནི་སྔ་མ་དང་མཚུངས་
སོ། །དེ་ལ་དགོས་པ་ནི། ངག་གི་ཞེན་པ་ལོག །སྒྲིབ་པ་དག། ལས་གྲུབ། མྱང་
འདས་དང་ཉ། ངག་འཁྲུལ་པ་ལ་མི་འཇུག །ངག་ལོངས་སྐུར་གྲོལ་བའོ། །དེ་
ནས་ཡང་ཡིད་རུ་ཤན་འབྱེད་པ་ནི་སེམས་ཀྱི་རྣམ་རྟོག་ཅི་འགྱུ་ཚད་བྱ་སྟེ། ཚོང་
གི་རྣམ་པའམ། གཉེན་བཤེས་ཀྱི་རྣམ་པའམ། དད་པའམ། དགྲའི་རྣམ་པའམ།
འཁྲུལ་པའི་བསམ་པའམ། འདོད་ཆགས་ལ་སོགས་པའི་ཉོན་མོངས་པའམ།
ལྷ་བསྒོམ་པའམ། དཀྱིལ་འཁོར་བསྐྱེད་པ་དང་། ཆོས་སྣ་ཚོགས་ཀྱི་བསམ་
པའམ། འཇིགས་ཤིང་ཡ་ང་བའམ། བྲོད་ཅིང་དགའ་བ་ལ་སོགས་པའི་བསམ་
པ་སྤྲོ་བ་ནི་ཉིན་མཚན་དུ་བྱའོ། །དེས་རྣམ་རྟོག་ལ་སྐྱུགས་ལོག་ནས་དོན་མེད་
པའི་རྟོག་པས་ཅི་ཞིག་བྱ་སྙམ་པ་དང་། ཡིད་འགྱུ་བ་བཅད་ལ་མི་རྟོག་པ་ཉིད་
དུ་གནས་པར་བྱའོ། །དེས་འཁོར་བའི་ཡིད་ལ་རྣམ་པ་ཐམས་ཅད་དུ་སྐྱུགས་
ལོག་ནས་མི་རྟོག་པ་ལ་དབང་ཐོབ་ན་ཕྱེད་པའི་ཚད་དོ། །ཡུན་ནི་སྔར་དང་
མཚུངས་སོ། །དགོས་པ་ནི་ཡིད་ ཞེན་པ་ ལོག །སྡིག་ པ་ དག །ཡིད་ཀྱི་ལས་
གྲུབ། མྱང་འདས་དང་ཉེ། འཁྲུལ་བ་མི་སྐྱེ། ཡིད་ཆོས་སྐུར་དག་པའི་དགོས་པ་
ཡོད་ དོ། །དེ་ལྟར་ལུས་ངག་ཡིད་ཀྱི་སྤྱོད་པས་འཁོར་བའི་ལུས་ངག་ཡིད་
གསུམ་དང་བྲལ་ན། མྱ་ངན་ལས་འདས་པའི་ལུས་མི་འགུལ་བ་དང༌། ངག་
-29-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བརྗོད་དུ་མེད་པ་དང་། ཡིད་རྟོག་མེད་དང་ཕྲད་ནས། ཐུན་བར་ཉསས་ལེན་གྱི་
མཚམས་སུ་ཇི་ལྟར་བྱ་བ་ནི། ཤིན་ཏུ་སྤྲོས་མེད་ལས། སྤྱོད་པ་ཉིད་ནི་ཚར་དུས་
སུ། བག་ཆགས་ཕལ་པ་བཞག་པའི་ཕྱིར། །ཕྱག་དང་སྐོར་བ་ཕྱག་རྒྱ་དང་།
ཆོས་ སུ་འགྲོ་བའི་ ལུས་ སྤྱོད་ བྱ། ངག་ གིས་ མཚམས་ སུའང་ སྔགས་རྣམས་
དང༌། །ཡི་གེའི་ཚོགས་དང་མཆོད་བསྟོད་བྱ། །དེ་བཞིན་སེམས་ལ་བསྒོམ་སྣ་
ཚོགས། །བག་ཆགས་ ཕལ་ པ་ སྦྱོང་བའོ། །ཞེས་ འབྱུང་བས། འཁོར་ བ་ དང་
ཕྲལ། མྱང་འདས་མཐོང་། གཉིས་ཀ་རོ་མཉམ་དུ་སྦྱར་བར་བྱ་བ་ཡིན་ནོ། །
ལས་ཅན་འགའ་ཞིག་དེ་ཉིད་དུ་ཟད་པའི་སྣང་བ་དང་ཕྲད་ནས་གྲོལ་བ་ཡང་
ཡོད་དོ། །དེས་ན་སྔོན་འགྲོ་འདི་ནི་ཤིན་ཏུ་ཟབ་བོ། །འདི་ནི་རིག་པ་མངོན་
སུམ་ཉམས་སུ་ལེན་པའི་དུས་ན་ཡང་འཁོར་བའི་ལུས་ངག་ཡིད་གསུམ་གྱི་ཞེན་
པ་དང་རྟོག་པ་བྱུང་ན་བྱ་བར་གསུངས་སོ། །ད་ལྟ་ཉམས་ལེན་དངོས་གཞི་ལ་
འཇུག་མི་ནུས་པའི་དད་པ་ཅན་རྣམས་ལ་ནི། རྣལ་དུ་འབེབས་པ་ཙམ་བསྟན།
རུ་ཤན་འབྱེད་པའི་དོན་གོ་བ་ཙམ་བྱ་ཞིང་བསྟན་པར་བྱའོ། །གང་ཟག་འཁོར་
བའི་ལུས་ངག་ལས་སོགས་པའི་སྐྱེས་བུ་དམ་པ་རྣམས་ནི་སྤྱོད་པ་མ་བྱས་ཀྱང་
ཆོག་པ་ཉིད་དོ། །རུ་ཤན་འབྱེད་པ་བསྟན་པའི་དུམ་བུ་སྟེ་བདུན་པའོ།། །། །
དེ་ནས་ཤིན་ཏུ་སྤྲོས་མེད་ཀྱི་དབང་སྦྱིན་པར་བྱ་བར་བཤད་དོ། །དེ་
ནས་རྣལ་དུ་འབེབས་པ་ཡི། །ཆོ་ག་མཁས་པས་ཞག་གསུམ་བྱ། །གལ་ཏེ་སྔོན་
དུ་མ་སྦྱངས་ན། །དེ་ནས་སེམས་ཀྱི་སྣ་ཁྲིད་པའི། །སྔོན་འགྲོ་རྣམས་ལ་སྦྱང་
བར་བྱའོ། ། ཞེས་གསུངས་པས་སྔར་མ་བསྟན་ན་སྐབས་འདིར་ཐམས་ཅད་
སེམས་ཉིད་ཡིན་པ་དང༌། དེ་ཡང་སྤྲོས་བྲལ་ཆེན་པོར་རྟོགས་པར་བྱ་བའི་ཕྱིར་
-30-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན། །
སེམས་སྦྱང་བར་བྱའོ། །དེ་ནས་ཤིན་ཏུ་སྤྲོས་མེད་ཀྱི་དབང་གིས་སྟོང་པ་ཉིད་ཀྱི་
དཀྱིལ་འཁོར་དུ་བཅུག་ལ་དབང་སྦྱིན་ཅིང་ལུང་བསྟན་པར་བྱའོ། །དེ་ནས་
ལུས་གནད་ གཟིར་བར་བྱ་སྟེ། དང་པོ་ གླང་པོ་ཆེའི་འདུག་སྟངས་ ལ་གཞི་
བཅའ་བ་གཅེས་ཏེ། དེ་ལ་གླང་པོ་ཆེ་ལྟ་བུ་ནི་ཁ་སྦུབ་ཏུ་ཉལ་ལ་ལག་པ་གཉིས་
གྲུ་མོ་ས་ལ་བཙུགས་ཏེ། ལྐོག་མ་ལག་མཐིལ་གྱིས་བཏེག་ལ་པུས་མོ་བྲང་ལ་
སྦྱར་ཏེ། མཇིང་པ་བཏེག་ཡིད་ཙམ་ཕྱིར་དགྱེ་བར་བྱས་ལ། ལྟ་སྟངས་ནི་མིག་
གྱེན་ལ་ཧར་པོར་མ་འགུལ་བར་ལྟའོ། །དྲང་སྲོང་གི་འདུག་སྟངས་ཀྱིས་གནད་
མ་གཟིར་ན་ལུས་མི་ཆུན་པས། དྲང་སྲོང་ལྟ་བུ་ནི་ལུས་ཙོག་པུར་འདུག་སྟེ།
རྐང་པའི་ལོང་བུ་གཉིས་གཤིབས། པུས་མོ་གསུས་པ་ལ་སྦྱར། གསུས་པ་ཡང་
སྒལ་པ་ལ་ཡིད་ཙམ་སྦྱར། ལག་པ་གཉིས་ཀྱི་གྲུ་མོ་པུས་མོའི་སྟེང་དུ་བཙུགས་
ལ། མགོ་པུས་མོའི་སྟེང་དུ་དུན་ནེ་བྱས་ལ། ལག་ པའི་མཐིལ་གཉིས་ཀྱིས་
འགྲམ་པའི་ཟུར་ནས་མི་འགྱུར་བར་བཏེག་པ་ནི། ལྟ་སྟངས་མིག་གཉིས་མི་
འགུལ་བར་ ཧར་ པོར་ རང་གི་ སྨིན་མཚམས་སུ་ཐད་ཀར་ལྟའོ། །སེང་གེའི་
འདུག་སྟངས་ལ་རྩལ་མ་སྦྱངས་ན་རིག་པ་མི་ཆུན་པས་སེང་གེ་ལྟ་བུ་ནི། ཙོག་
པུའི་པུས་མོ་གཉིས་ས་ལ་བཙུགས་ལ་ཡིད་ཙམ་ཕྱིར་བསྒྲད། ལག་པ་གཉིས་
པུས་མོའི་ཕྱི་ལོགས་སུ་ས་ལ་བཙུགས་ཏེ། ཡིད་ཙམ་ཕྱིར་བསྒྲད་ལ་ལུས་ཀྱི་
ལྗིད་ཅུང་ཟད་བོར། ། འཕོངས་ཡིད་ཙམ་ཕྱིར་ཕྱུང་ལ་རྒལ་ཚིགས་དྲང་པོར་
བསྲངས་ལ་མཇིང་པ་རྒྱབ་ཏུ་དགྱེ་བར་བྱས་ཏེ། ལྟ་ སྟངས་མིག་ ཡིད་ ཙམ་
མདུན་དུ་བལྟས་ལ་སོར་བཞི་པར་གཏད་དོ། །དེ་དག་དུས་སུ་ལུས་མ་འགུལ་
བ་དང་། དབུགས་ཕར་འགྲོ་ཚུར་འོང་ཤིན་ཏུ་དལ་བར་བྱའོ། །དེ་རྣམས་ནི་
-31-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལུས་ཀྱི་འདུག་སྟངས་གསུམ་ལ་སྦྱང་བ་དང་། མིག་ལྟ་སྟངས་གསུམ་དུ་གཏད་
པ་དང་། མི་འགུལ་བ་གསུམ་གྱིས་གཟེར་གདབ་པ་ཞེས་བྱའོ། །དེ་ལ་སྐྱོན་དེ་
རྣམས་མ་ཡིན་པ་བྱ་རྒོད་ཀྱི་སྤུངས་སྟངས་དང་། རྡོ་རྗེ་སྐྱིལ་ཀྲུང་དང་། གཞན་
ཡང་གང་བདེ་བར་བྱའོ། །ལྟ་སྟངས་ཀྱང་། སེང་གེ་གླང་ཆེན་རི་བོང་དང་། །
མདའ་ སྲོང་ལྟ་བུའི་ལྟ་སྟངས་བཞི། །ཞེས་དུང་ཡིག་ཅན་དུ་གསུངས་སོ། །
མདོར་བསྡུས་ན་རྣམ་པར་མི་རྟོག་པར་ལྟ་སྟངས་བྱ་བ་གལ་ཆེའོ། །དེ་ལྟར་ཉི་
མ་མང་དུ་སྦྱངས་ན། ངོ་སྤྲོད་མི་དགོས་པར་མངོན་སུམ་དུ་རྟོགས་པའང་སྲིད་
དོ། །ལུས་གནད་དང་ལྟ་སྟངས་བསྟན་པ་སྟེ་དུམ་བུ་བརྒྱད་པའོ།། །།
དེ་ནས་ཚིག་གསུམ་གྱིས་སྐྱེ་བ་མེད་པའི་དོན་མཐོང་བར་བྱེད་པའི་
ཐབས་ངོ་སྤྲད་པར་བྱ་སྟེ། ནམ་མཁའ་སྤྲིན་དང་བྲལ་བའི་ཚེ་ཤིན་ཏུ་དབེན་
པར་སོང་ལ་རིག་པ་མིག་ལ་གཅུན་ལ་ཉི་མའི་རྒྱུན་ཕྱོགས་སུ་གོང་གི་ལྟ་སྟངས་
ཀྱིས་བལྟས་པས་ནམ་མཁའ་ལ་རིག་པ་རང་གི་ངོ་བོ་རྡོ་རྗེ་ལུ་གུ་རྒྱུད་ཅེས་བྱ་
བ། ཕྲ་བ་རྟ་ལྔ་ལ་མདུད་པ་བསྒྲིགས་པ་ལྟ་བུ། བར་བར་ན་ཐིག་ལེ་ཡུང་འབྲུ་
ཙམ་ཁ་དོག་གསལ་བ། དེ་ལ་ཡུན་རིང་དུ་བལྟས་པས་ནམ་མཁའ་གང་བ་ཙམ་
གྱི་ཐིག་ལེ་རྐྱང་བ་དང་
། གཉིས་སྦྲེལ་ལ་སོགས་པ་དཔག་ཏུ་མེད་པ་འཆར་
རོ། །དེ་ནི་ཆོས་སྐུ་དང་ཐིག་ལེ་ཉག་གཅིག་ཅེས་བྱ་སྟེ། སྐུ་གསུང་ཐུགས་ཐུག་
སྤྲད་ཀྱི་མན་ངག་ཅེས་བྱའོ། །སངས་རྒྱས་དང་ཞལ་མངོན་སུམ་དུ་མཇལ་བ་
ཅེས་བྱའོ། །རིག་པ་དེ་ཡང་ལྟ་བ་མིག་དང་འབྲེལ་བའི་གནད་ཀྱིས་མིག་གར་
འགུལ་བའི་ཕྱོགས་སུ་འགྲོ་ཞིང་གཟུང་བར་དཀའ་བ་སྟེ། ཐིག་ལེ་ཕྲ་མོ་དེ་དག་
ཀྱང་འགྲོ་འོང་དང་བཅས་ པའོ། ། དེ་ཉིད་བཟུང་བའི་མན་ངག་ནི་མིག་གྱེན་



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
ལ་ཡིད་ཙམ་བཟློག་པ་གཅེས་ཏེ། སྨིན་མཚམས་སུ་དབྱིངས་རྣམ་པར་དག་
པའི་སྒྲོན་མ་ཞེས་བྱ་བ། མཐིང་ཁ་ཁྱབ་པ་ཆེན་པོའི་འོད། དབྱིབས་ཡི་གེའི་ན་
རོ་ལྟ་བུ། ཁ་དོག་འཇའ་ཚོན་ལྟ་བུར་འཆར་ཏེ། དེ་ནི་མིག་དང་ཤའི་མདངས་
འཕྲད་པ་ལ་བརྟེན་ནས་འཆར་བ་སྟེ། རིག་པ་དེར་གཏད་ནས་ལྟ་བ་ནི་འཛིན་
པར་བྱེད་པའི་ལྕགས་ཀྱུ་ཞེས་བྱ་སྟེ་མཆོག་ཏུ་གཅེས་པའོ། །དེ་ནི་ལུས་འདི་
ལྟར་གྱིས་ལ། ཡུལ་ནམ་མཁའ་ལ་རིག་པ་འདི་ལྟོས་ཞེས་བྱ་བ་ཚིག་གསུམ་
གྱིས་ངོ་སྤྲད་པ་ཡིན་ནོ། །དེ་རྣམས་དང་པོ་ངོ་སྤྲད་པས་རིག་པ་མངོན་སུམ་ཞེས་
བྱ་བ། ལྷག་མཐོང་གི་རིག་པ་ཞེས་པར་བསྟན་ཏོ། །ད་ནི་དེ་མཐོང་བས་རྒྱུ་
མཚན་གོ་བར་བྱེད་པ་གལ་ཆེ་སྟེ། འདི་ཉིད་ཀྱི་རིག་པའི་རྒྱབ་བརྟེན་ནས་ཀྱང་
གསུངས་ལ། དུང་ཡིག་ཅན་དང་གཞན་ཡང་རྒྱུད་འགྲེལ་ཐམས་ཅད་ནས་མང་
དུ་གསུངས་ཀྱང་འདིར་གལ་ཆེ་བ་ཅུང་ཟད་གཅིག་བསྟན་པར་བྱ་སྟེ། དེ་ལ་
དབྱིངས་རིག་འཆར་བའི་རྒྱུ་རྐྱེན། འཁྲུལ་མ་འཁྲུལ་གྱི་དོན། དེ་ཉམས་ལེན་དུ་
འགྲོ་བའི་རྒྱུ་མཚན་འབྲས་བུར་བསྟན་པའོ། །དང་པོ་ནི་རྒྱུ་རྣམ་པ་གཉིས་ཏེ།
རིག་པའི་དབྱེ་བ་ལྔའི་ནང་ནས། གཞིར་གནས་ཀྱི་ངོ་བོ་རིག་པ། ངོ་བོ་ཀ་དག་
གི་གནས་ལུགས་ཡེ་ཤེས་གསུམ་ལྡན། ངོ་བོར་རང་བཞིན་ཐུགས་རྗེ་གསུམ་
སྟོང་པ་དང་གསལ་བ་དང་འགག་པ་མེད་པའི་གནས་ལུགས་སུ་བཞུགས་པ་ལ།
གཞན་ནས་དེ་བཞིན་གཤེགས་པའི་སྙིང་པོ་ཞེས་བཤད་དོ། །དེ་ཉིད་ལ་གཉིས་
འཛིན་གྱི་རྟོག་པ་མེད་ཀྱང་། རང་སྟོང་། རང་གསལ། རང་འགག་པ་མེད་པ་
ལ། རྒྱ་མཚོ་ལ་རྦ་རླབས་ལྟར་འགྱུ་བ་འགག་པ་མེད་པར་གཡོ་བ་ལས་ཡེ་ཤེས་
ཀྱི་ཆ་གསལ་སྣང་གི་རྣམ་པར་འབྱུང་བ་ལ་སེམས་པ་ཡིད་དྲུག་ཏུ་འགྱུར་ཏེ། ངོ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བོ་མི་རྟོག་པ་ཡིན་ཀྱང་། གཉིས་སུ་སྣང་བ་ལ་རྟོག་ཅིང་དཔྱོད་པའི་ཤེས་པ་
སྐྱེས་ཏེ། དེ་ནི་ཆོས་སྤྱིའི་སྐད་ལ་མ་རིག་པའི་རྐྱེན་གྱིས་འདུ་བྱེད། དེའི་རྐྱེན་
གྱིས་རྣམ་པར་ཤེས་པ་ཞེས་བྱ། འདི་ཉིད་ལས། འཁྲུལ་པའི་ཡེ་ཤེས་སྦག་སྦག་
དེ། །ཐོག་མ་ཀ་དག་འཁྲུལ་མེད་ལས། །ངེས་པ་མེད་པའི་ལྷུན་གྲུབ་ལ། །སྣ་
ཚོགས་ དུ་ མར་ ཤར་ ཚུལ་ལ། །འགག་པ་མེད་ པའི་ རོལ་ བ་ནི། །ཅིར་ཡང་
མཛད་ཅིང་ཅིར་ཡང་འཆར། །ངེས་མེད་སྣང་བ་དུ་མ་འོ། །དེ་ཉིད་གཟུ་བོའི་བློ་
ཅན་ལ། །མཐོང་བ་མ་འགགས་ནང་གསལ་ཏེ། །དེ་ལ་ངེས་པའི་ཆར་གཟུང་
ངོ༌། །ཞེས་ཚིག་བཞིས་རྒྱུ་མཚན་བསྟན་ནས། །དེ་ལྟར་གནས་ པའི་གཞི་དེ་
ལ། །རྒྱུ་དང་འཁྲུལ་པའི་ས་བོན་ནི། །གསལ་བའི་ཆ་ན་ཕྱིར་ཤོལ་བས། །ཤེས་
པ་གསལ་གསལ་རིག་རིག་དེ། །མ་རིག་པ་ནི་གསུམ་དག་ལས། །ཡིད་ཙམ་
ཕྱིར་འགྱུས་སྣང་ཆ་ལ། །ཡུལ་དེ་བདག་ཏུ་བཟུང་བའི་བློས། །ཞེས་འབྱུང་སྟེ།
དེ་ལ་མ་རིག་པ་གསུམ་ནི། ལྷན་ཅིག་སྐྱེས་པའི་མ་རིག་པ་ནི་ཡོངས་གྲུབ་ཀ་
ནས་དག་པ་ལ་དག་པར་མ་ཤེས་པ་ཡིན་ལ། གཞན་དབང་འགྱུ་བྱེད་སྣང་བའི་
འོད་དང་བཅས་པ་ལ་སྣང་སྟོང་གཉིས་དབྱེར་མེད་དུ་མ་ཤེས་པ་ནི་འདུ་བྱེད་
རྐྱེན་གྱི་མ་རིག་པ་ཞེས་བྱ། ཡུལ་ཡུལ་ཅན་གཉིས་ཐ་དད་དུ་ཕྱི་རོལ་དོན་དང་
དེ་ལ་བརྡར་བཏགས་པའི་མིང་དང་དོན་གྱི་བག་ཆགས་བདེན་མེད་དུ་མ་ཤེས་
པས་བླང་དོར་བྱས་ཏེ། སྲེད་ལེན་སྲིད་པའི་རྒྱུར་གྱུར་པ་ནི། ཀུན་བརྟགས་
འཁྲུལ་པའི་མ་རིག་པ་ཞེས་བྱའོ། །དེ་ལྟར་རྒྱུད་དང་པོ་ཡེ་ཤེས་མ་རིག་པ་དང་
འདྲེས་པ་ལས། གཉིས་པ་ད་ལྟ་བྱེ་བྲག་ཏུ་དབྱིངས་རིག་མིག་ཏུ་གསལ་བའི་རྒྱུ་
ནི། རྐྱེན་འདུས་པའི་ཚུལ་གོ་བར་བྱས་པས་མངོན་དུ་ཤེས་པར་འགྱུར་ཏེ། སྔར་
-34-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
གྱི་ལུས་སྣང་གཟུགས་སྒྲ་དྲི་རོ་རེག་བྱ་ཆོས་འདུས་བྱས་དང་འདུས་མ་བྱས་རྣམ་
པ་དྲུག་ལ་དེར་འཛིན་གྱི་ཡིད་ཤེས་ཀྱི་བར་དྲུག་གིས་བར་དུ་དབང་པོ་དང་སྦྱོར་
ཞིང་དེ་རྣམས་བྱེད་པ་པོ་མེད་ལ་རང་གི་མཚན་ཉིད་འཛིན་པས་ཁམས་བཅོ་
བརྒྱད་དུ་འགྱུར་ཏེ། གཞི་འཛིན་པའི་རིག་པ་ཞེས་ བྱ་བ་ཆོས་སྤྱིའི་སྐད་དུ།
ཀུན་གཞི་སེམས་ཕུང་པོ་ཁམས་དང་སྐྱེ་མཆེད་ཀྱི་བག་ཆགས་ཐམས་ཅད་
བགོས་པས་ས་བོན་ཐམས་ཅད་པ་ཞེས་བྱ་བ། དེ་རྒྱུ་རྐྱེན་དུ་གྱུར་ལ། བདག་
པོའི་རྐྱེན་འཛིན་པའི་རྣམ་ཤེས་དྲུག་གིས་བྱས་ནས། དམིགས་པའི་རྐྱེན་ཡུལ་
དྲུག་གིས་བྱས་ཏེ། དེ་མ་ཐག་པའི་རྐྱེན་ཡིད་དེ་མ་ཐག་པ་གོང་མ་གསུམ་
ཚོགས་པའི་སྐད་ཅིག་དེས་བྱས་པས། རྐྱེན་བཞི་དོན་ལྟར་སྣང་བ་བར་མ་ཆད་
པས་འདོད་པ་བླང་བྱ་དང་མི་འདོད་པ་དོར་བྱ་དང་། བར་མ་བཏང་སྙོམས་དུག་
གསུམ་དུ་སོང་སྟེ། དེའི་རྟོག་པ་དང་སྣང་བ་བལྟས་པས་ཕྱི་འཇིག་རྟེན་དང་ནང་
ལུས་ཀྱི་རྣམ་པ་ཁམས་གསུམ་གང་རུང་གི་སྲེད་ལེན་གྱི་དབང་གིས་སྲིད་པར་
གྲུབ་ སྟེ། སྤྱི་ སྐད་དུ། མིང་ དང་། གཟུགས། སྐྱེ་མཆེད་དྲུག ། རེག་ པ། ཚོར་
བ། སྲེད་པ། ལེན་པ། སྲིད་པ། སྐྱེ་བ། ཞེས་འབྱུང་ངོ༌། །འདི་ཉིད་ནས། གཞི་
དང་བཞི་ཡི་སྣང་ཆ་ལས། །གཞི་དང་གཞི་ཞེས་ཁྱབ་པར་ལས། །འཁྲུལ་པའི་
རྒྱུ་ལ་ཡུལ་རྐྱེན་འཕྲད། །རྐྱེན་བཞི་དམིགས་པ་མ་དག་པས། །ཉོན་མོངས་དྲུག་
གིས་བདག་ཏུ་བཅིངས། །ཡུལ་དྲུག་སོ་སོའི་རྣམ་པ་ཤར། །དེར་ལྟས་ཡུལ་ལ་
བདག་བཟུང་བའོ། །དེ་ནས་རིམ་གྱིས་སྣོད་བཅུད་ཀྱི། །སྣང་བ་དུ་མའི་གཟུག་
བསྡུས་པའོ། །འདི་ཉིད་མི་ཤེས་བྱིས་པ་རྣམས། ། ཟོ་ཆུ་བཞིན་དུ་བརྒྱུད་མར་
གནས། །སོ་སོའི་ཡུལ་དང་ཚད་ལེན་པའོ། །ཞེས་གསུངས་པས། དེ་ལྟར་མ་
-35-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རིག་པས་ལུས་སུ་གྲུབ་ཀྱང་འཛིན་པའི་རྣམ་ཤེས་དེ་ནི་མཚན་ཉིད་འཛིན་པའི་
རིག་པ་ཞེས་བྱ་སྟེ། ཆོས་སྤྱི་དང་རང་གི་མཚན་ཉིད་འཛིན་པའི་ཕྱིར་རོ། །ཡེ་
ཤེས་ཀྱི་སྣང་ཆ་ཡུལ་དུ་སྣང་བ་དེ་ནི། གཞན་དག་ཏུ་རྣམ་པར་མི་གསལ་ལ།
མིག་ཏུ་གཟུགས་ཀྱི་རྣམ་པ་སྣང་ལ་རང་བཞིན་མེད་པ་རང་དག་ཐིག་ལེའི་སྙིང་
པོ་ཅན་དུ་གསལ་བ་ལ། ལྷག་མཐོང་གི་རིག་པ་ལུ་གུ་རྒྱུད་ཅེས་བྱའོ། །དེ་ཡང་
སྒྲོན་མའི་གནས་ནི་སྙིང་ཡིན་ཏེ། །ལམ་ནི་རྩ་ཆེན་བཞི་ཡིན་ནོ། །སྒོ་ནི་མཐོང་
བྱེད་མིག་གི་སྒོ། །ཞེས་བྱུང་ངོ་
། །འདི་ལ་ཡང་དངོས་དང་ཆ་ཤས་གཉིས་ཡོད་
དེ། དངོས་ནི་རྡོ་རྗེ་ལུ་གུ་རྒྱུད་ཉིད་ཡིན་ལ། ད་ལྟ་ནི་དབུ་མ་སྙིང་དང་འབྲེལ་བ་
ལ་སྲོག་གི་རླུང་དང་བཅས་པ་དེར་བརྟེན་ཅིང་། མིག་དང་འབྲེལ་བའི་རྩལ།
ཁ་དོག་མེད་པའི་ཁ་དོག་ཅན། དབྱིབས་མེད་པའི་དབྱིབས་ཅན། མིག་རྒྱང་
ཞག་ཆུའི་སྒྲོན་མའི་ནང་དུ་འཆར་བར་སྣང་སྟེ། ཕྱིར་སྣང་ཡང་ཕྱི་རོལ་ན་ཡོད་
པ་མ་ཡིན་ནོ། །འདི་ནི་དུས་ འཁོར་ དུ་ རེ་ ཁ་ཅེས་བཤད་དོ། །བརྟན་གཡོ་
ཐམས་ཅད་གསལ་བ་ནི་བརྟན་པ་རི་གླིང་ལ་སོགས་པ་ནས་སངས་རྒྱས་ཀྱི་
སྐུའི་རྣམ་པའི་བར་འདི་ཡི་ནང་དུ་སྣང་བ་དེ་མི་འགྱུར་བར་གསལ་ཞིང་། གཡོ་
བ་ནི་རྟོག་པ་ཅུང་འགྱུ་ཡང་འདིས་ཚོར་གྱི་གཡོ་བར་འགྱུར་གྱི་དབྱིངས་ཀྱི་སྟོང་
གཟུགས་ཀྱིས་དེ་གཉིས་ཀའི་མཚན་ཉིད་མི་ཤེས་ཏེ། དེའི་ཕྱིར་རྟགས་བཅུ་ནི་
རྣམ་པ་ཀུན་ལྡན་ཡིན་ལ། རེ་ཁ་ནི་བཅུ་མ་ཡིན་ནོ། །འདིར་དབྱིངས་ལ་རིགས་
གསུམ་སྟེ། རྣམ་དག་ སྒྲོན་མ་ནི་འོད་ལྔ་ལྡན་ནོ། །དང་པོ་ནི་མཐིང་ཁ་ཁྱབ་
པའོ། །དེའང་མཐིང་ཁ་ལས་མཆེད་ཁ་དོག་ལྔ་ཞེས་སོ། །གཉིས་པ་ནི། ཐིག་
ལེ་སྟོང་པའི་སྒྲོན་མ་ནི། དམར་ལ་གསལ་བའི་ཐིག་ལེ་ཆེན་མོ་རྩ་གཏིམས་
-36-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
ནས་ སྣང་ བ་ སྟེ། དེ་ནི་ དུས་ འཁོར་ ནས་ ཀྱང་། ཐིག་ལེ་ ཆེན་ པོའི་ སྣང་ བ་
འབྱུང་། །ཞེས་བཤད་དོ། །གསུམ་པ་ནི། ཕྱིའི་དབྱིངས་ནམ་མཁའ་ཡིན་ཏེ། དེ་
ཉམས་ ལ་ ཡང་ནམ་མཁའ་སྣང་། དེ་ཐམས་ཅད་སྟོང་པར་མཐོང་བའོ། །དེ་
ལྟར་ཕྱི་དབྱིངས་ནམ་མཁའ་སྟོང་པའོ། །ཞེས་སོ། །དེ་ལྟར་གསུམ་ག་ཡང་རིག་
པའི་ཆ་ཤས་ཡིན་ཅིང་། ད་ལྟ་ནི་མིག་གི་དངས་མ་ཆུ་ཡོད་པ་དང་། དེའི་མཐའ་
ན་འོད་ལྔའི་རིས་ཡོད་པ་དང་། རྩ་སྟོང་པ་ནས་རྣམ་པར་ཤེས་པ་འགྱུ་བ་རྣམས་
ཀྱི་རྒྱུ་ལས་བྱུང་སྟེ། དབྱིངས་འདི་རྣམས་མིག་མེད་ན་མི་འབྱུང་སྟེ། འདི་རྣམས་
རིག་པ་ལ་བརྟེན་ནས་སྣང་བས་གཞལ་ཡས་ཁང་དུའང་བཤད་དོ། །རིག་པ་
དང་འདི་གཉིས་ངོ་མ་ཤེས་ན། གདམས་ངག་གི་ཁྱད་མི་ཤེས་ཏེ་གསང་སྐོར་
མན་ཆད་རིག་པའི་སྐད་ཡོད་ཀྱང་། དབྱིངས་མེད་པ་ངོ་སྤྲོད་མི་ཤེས་སོ། །རིག་
པའི་བཤད་པ་རྣམས་དབྱིངས་ཀྱི་སྟོང་གཟུགས་ལ་སྦྱོར་སྟེ། འདི་ནི་འཁྲུལ་ཏེ་
ནོར་བུ་བཻཌཱུརྱའི་ཡོན་ཏན་འཆིང་བུ་ལ་སྦྱར་བ་དང་མཚུངས་སོ། །དབྱིངས་ཀྱི་
སྣང་བ་འཕེལ་བ་རྐྱང་ལ་གཏད་ཅིང་སྒོམས་ཀྱང་། རིག་པ་དང་ཤེས་རབ་རང་
བྱུང་གི་སྒྲོན་མ་མེད་ན་ཁམས་གསུམ་ལས་གཏན་མི་ཐར་རོ། །འདི་ནས་འབྲས་
བུའི་སྐབས་ན། ཕྱི་ལྷ་མིའི་འབྲས་བུ་མཐར་ཐུག །ནང་གི་འོད་གསལ་ལྷ་
རྣམས་སོ། །ཞེས་པ་དང་། ཡང་འགྲེལ་པ་ནས་མི་འགྱུར་བའི་ལུས་རྙེད་པ་བྱེད་
པ་ལ། སྣང་བ་འཕེལ་བ་འབའ་ཞིག་ལ་བལྟས་ན་བསམ་གཏན་གྱི་ལྷའི་སྐྱེ་
གནས་ལས་མི་གྲོལ་བའི་ཕྱིར་ན་ཆོས་ཉིད་ཟད་པའི་སྣང་བ་ལ་ཅི་ཡང་མ་གྲུབ་
པར་གཏན་ལ་དབབ་བོ། །ཞེས་གསུངས་སོ། །སྦྱོར་དྲུག་བས་ཀྱང་རེ་ཁ་འདི་
མ་ཤེས་པས། །སྟོང་གཟུགས་ཀྱི་ལྷ་མཐོང་བ་ལ་མཆོག་འཛིན་བྱེད་པ་འཁྲུལ་
-37-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཏེ། འདི་རྣམས་ཀྱི་དབྱེ་བ་དང་བཤད་པ་རྒྱུད་བཅུ་བདུན་དང་དུས་འཁོར་ལས་
གསུངས་པ་མང་ཡང་འཕྲོས་པ་ཆོག་གོ །མདོར་ན་རིག་པ་ནི་ཡུལ་ཡེ་ཤེས་རང་
བྱུང་གི་སྒྲོན་མ་ནི་ཡུལ་ཅན་གྱི་ཡེ་ཤེས་ཏེ། དེ་གཉིས་རྣམ་པར་དག་པར་ངོ་སྤྲོད་
ཅིང་། ཉམས་ སུ་ ལེན་པ་ནི་གནད་ ཡིན་ནོ། །འདི་ལ་རྒྱུ་རྐྱེན་མེད་དོ་ཞེས་
བཤད་པ་ནི། དེ་གཉིས་ཀྱི་ངོ་བོ་ཡིན་གྱི་དབྱིངས་ཀྱི་སྣང་བ་དང་། འཁྲུལ་བའི་
རྟོག་པ་མཚན་ཉིད་འཛིན་པ་ལ་རྒྱུ་རྐྱེན་མཐོང་བཞིན་དུ་མེད་པར་བྱས་ན་ནོར་
བར་འགྱུར་རོ། །དབྱིངས་ཀྱི་སྣང་བ་འབྱུང་བའི་རྒྱུ་རྐྱེན་སྣང་ལུགས་ཡེ་ཤེས་ལྔ་
ལ་སྦྱར་བ་ནི། སློབ་དཔོན་ཆེན་པོ་འཇམ་དཔལ་བཤེས་གཉེན་གྱིས་རྒྱ་མཚོ་
ཨར་གཏད་དུ་རྒྱ་ཆེར་གསུངས་སོ། །གཉིས་པ་འཁྲུལ་མ་འཁྲུལ་སྔར་ཞོར་ལ་
བཤད་ཀྱང་འདིར་ཡང་ཅུང་ཟད་བསྟན་པར་བྱས་ཏེ། མཚན་ཉིད་འཛིན་པའི་
རིག་པ་ལ། མཚན་ཉིད་ཡོད་ཕྱིར་འདོད་པ་དང་། ཡུལ་ཅན་དུ་བདེན་རྟོག་གིས་
བཅིངས་པ་དེ་འཁྲུལ་བ་ཡིན་ཏེ། དེ་ལྟར་མེད་པའི་ཕྱིར་རོ། །མཚན་ཉིད་འཛིན་
པ་ཤེས་རབ་རང་བྱུང་གི་སྒྲོན་མ་ནི་ཡུལ་ཐམས་ཅད་དབྱིངས་དང་རིག་པ་སྣང་
ལ་རང་བཞིན་མེད་པ་ཉིད་དང་། ཡུལ་ཅན་གཉིས་འཛིན་གྱི་རྟོག་པ་རང་སར་
དག་པས། ཟུང་འཇུག་དག་པའི་རང་བཞིན་དུ་སོང་བ་ནི་མ་འཁྲུལ་བ་ཡིན་ཏེ།
འདི་ཉིད་ནས། སྤྲུལ་སྐུའི་ཡེ་ཤེས་རྣམ་པ་གཉིས། །ཤེས་ བྱ་ཅི་ལྟའི་གནས་
ལུགས་ཤེས། །ཇི་སྙེད་ཅིག་ཅེས་དོན་རྣམས་ཤེས། །ཞེས་འབྱུང་བའི་དོན་ཡིན་
ནོ། །གཞི་འཛིན་པའི་རིག་པ་ནི། རྟོག་པ་ཉོན་མོངས་དང་བཅས་པའི་དུས་ན་
འཁྲུལ་པ་ཡིན་ལ། དེ་རྣམས་ཀྱི་འཁྲུལ་རྐྱེན་བྲལ་བ་ནི་མ་འཁྲུལ་པ་ཡིན་ནོ། །
དོན་ལ་འདི་ཀུན་གཞི་ཞེས་བྱའོ། །དེ་ཡང་རང་གི་ལུས་ལ་གནས་པའི་དུས་ན་
-38-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
ཤེས་པ་ཐམས་ཅད་བསྐྱེད་ཅིང་རང་གསལ་ཙམ་དུ་གནས་པའོ། །ཞེས་སོ། །
གཞིར་གནས་ནི། སྒྲིབ་བྱེད་ཀྱི་རྐྱེན་དང་མ་བྲལ་བའི་དུས་ན་འཁྲུལ་པ་ཡིན་ལ།
དེའི་ངོ་བོ་ནི་མ་འཁྲུལ་བའི་རང་བཞིན་དུ་གནས་སོ། །དེ་ནས་ངོ་བོ་ཀ་དག་གི་
གནས་ལུགས་ཏེ་ཡེ་ཤེས་གསུམ་ལྡན་དུ་ཡོད་དེ། ཆ་ཡིས་མ་བསྐོས་པའི་རིག་
པ་ཐམས་ཅད་མཁྱེན་པའི་ཡེ་ཤེས་ཀྱི་ངོ་བོར་བཞུགས་པ་སྟེ། ཡེ་ཤེས་དེ་ཡང་
ཕྲ་བའི་ཡེ་ཤེས་སུ་གནས་སོ། །ཞེས་སོ། །ལྷག་མཐོང་གི་རིག་པ་ལུ་གུ་རྒྱུད་ནི།
རང་གི་རིག་པ་ཉིད་ཀྱིས་རང་ངོ་ཡེ་ཤེས་ཀྱི་སྐུར་མ་ཤེས་ནས་ཕྱི་རུ་རྟོག་པ་
དང༌། འོད་ཟེར་དབྱིབས་དང་ཁ་དོག་ལ་སོགས་པ་ལ་དོན་མེད་པའི་འགྲོ་བ་
རིགས་དྲུག་གི་ཡུལ་དང་། ཡུལ་ཅན་དུ་བཟུང་ནས་བླང་དོར་བྱ་རྒྱུ་དང་། བྱས་
པར་འདོད་པ་འཁྲུལ་ལ། དེ་ཉིད་རང་གི་རིག་པ་རང་སྣང་རང་གྲོལ་དུ་གོམས་
པ་ནི་མ་འཁྲུལ་པ་ཞེས་བྱའོ། །ཐོད་རྒལ་གྱི་རིག་པ་ལ། ཉམས་སུ་བླངས་ནས་
ཚད་དུ་ཕྱིན་པའི་མིང་ཡིན་པས་འཁྲུལ་བ་ཟད་པ་འབྲས་བུའི་གནས་ལུགས་མ་
འཁྲུལ་བ་ཡིན་ཏེ། དེ་ཡང་ཆོས་བོར་བ་ཅེས་བྱ། ཆོས་ཟད་པ་ཞེས་བྱ། ཆོས་
ལས་འདས་པ་ཞེས་བྱ། ཆོས་ལས་གྲོལ་བ་ཅེས་བྱ། །ཞེས་བྱུང་ངོ༌། །འོན་ཀྱང་
ཡུལ་དང་ཡུལ་ཅན་གཉིས་ཀ་བདེན་པར་ཡོད་པའི་རྟོག་པ་དང་མི་བདེན་པ་
གཉིས་ཀའི་རྟོག་པ་བྱུང་ན་ད་ལྟ་འཁྲུལ་པའི་རིག་པས་བསླད་པ་ཡིན་ནོ། །
གསུམ་པ་ཉམས་ལེན་དུ་འགྲོ་བའི་དོན་ནི། དབྱིངས་རིག་མཐོང་བའི་རིག་པ་
མངོན་སུམ་གྱི་དུས་ན་སྣང་སྟོང་དབྱེར་མེད་ངོ་བོའི་འདུག་ཚུལ་དེ་ལ་མཚན་
ཉིད་འཛིན་པའི་རིག་པས་བརྟགས་ཀྱང་། ཐམས་ཅད་དང་མཐུན་ལ་ཐམས་
ཅད་མ་ཡིན་པར་སྣང་ཞིང་། སེམས་དང་ཡེ་ཤེས་རང་བཞིན་གཅིག་པ་དང་ཐ་
-39-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དད་དུ་བསྟན་དུ་མེད་པ་ནི་དོན་དམ་དང་ཀུན་རྫོབ་ཀྱི་གནས་ལུགས་ཐམས་
ཅད་འདུས་པར་ཐག་ཆོད་པས་ལྟ་བ། དེ་ལ་ཉམས་ལེན་སྐད་ཅིག་ཀྱང་མ་བྲལ་
བ་དགོས། བྲལ་ན་སྐྱེད་མེད་པར་དབང་པོའི་མངོན་སུམ་དུ་མཐོང་བས་བརྩོན་
འགྲུས་ཤུགས་ལ་འབྱུང་བ་བསྒོམ་ལ། དེ་ལ་འདུ་འབྲལ་མེད་པར་སྤྱོད་ན་སྐུ་
དང་ཞིང་ཁམས་རྡུལ་ཕྲ་རབ་ཀྱི་གྲངས་སྣང་ཞིང་། ཐེག་ཆེན་གྱི་ཆོས་སྒྲ་ཐོས་ལ་
སྒོ་ལྔ་མ་འགགས་ཀྱང་འདོད་པའི་རྟོག་པ་མེད་ཅིང་། ཡིད་ལ་དེ་རྣམས་ཀྱི་རྣམ་
པ་དང་འདོད་པ་དང་གཟུགས་མེད་ཀྱི་རྟོག་པ་འཁྲུལ་བར་ཤེས་ནས་རྒྱུ་འབྲས་
མཁྱེན་པའི་ཤེས་རབ་སྐྱེ་ཞིང་མི་དགེ་བ་བཅུའི་སེམས་སྐད་ཅིག་ཀྱང་མི་འགྱུ་
བས་ན་སྤྱོད་པ་ཞེས་བྱ་ལ། འབྲས་བུ་རང་སེམས་ཡེ་ཤེས་དང་འབྲེལ་བར་
མངོན་དུ་འགྱུར་བའི་ཕྱིར། ཉམས་གོང་འཕེལ་ཞེས་བཤད་ལ། །རིག་པ་ཚད་
ལ་ཕེབས་པའི་ཚེ། གསལ་སྣང་གི་ཆ་སྟོང་གསུམ་གང་བ་བལྟས་ཀྱང་ཁྱབ་པ་
གཉིས་འཛིན་གྱི་འཁྲུལ་པ་ནུབ་ཅིང་། གང་འདོད་པའི་དབང་འབྱོར་ཐོབ་ནས་
སེམས་ཅན་ཐམས་ཅད་ཀྱི་དོན་ནུས་ཤིང་། ཆོས་ཐམས་ཅད་ཟད་པའི་དུས་ན་
གཉིས་འཛིན་གྱི་བག་ཆགས་ཐམས་ཅད་དང་བྲལ་བ་ནི། དུས་གསུམ་གྱི་བདེ་
བར་གཤེགས་པ་ཐམས་ཅད་ཀྱི་དགོངས་པ་ཡིན་ན་ཉམས་ལེན་དེ་ལས་མཆོག་
མེད་དོ། །དེའི་རྒྱུ་མཚན་གྱིས། རྣམ་པ་འདི་ཉམས་སུ་ལེན་པའི་ལུས་གནད་ལྟ་
སྟངས་རྣམས་ནི་དང་པོའི་རྐྱེན་ཙམ་ཡིན་ནོ། །ངོ་བོ་གནད་དུ་བསྣུན་པ་ནི། འདི་
ལྟར་གསུངས་ཏེ། དབྱིངས་ལ་བསྟན་པའི་ཕྱིར། སྣང་བ་ཀུན་ལ་རང་གཟེར་
བཏབ། ཞེས་བྱ་བ་དབྱིངས་ནི་སྔར་བསྟན་པ་ལྟར་ནང་གི་རྒྱུ་རྐྱེན་ལས་སྣང་བ་
ཡིན་པས། གཟུགས་སོགས་སྣང་བ་ཐམས་ཅད་དེ་དང་བསྲེས་ལ་ཐ་དད་མེད་
-40-



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།།
པར་ཉམས་སུ་བླང་ངོ༌། །སྣང་བ་ལོགས་སུ་བཞག་དབྱིངས་ཀྱི་འབར་བ་ཟླ་ཉི་
འོད་འཇའ་ཚོན་ཐིག་ལེ་སྐུ་སྣང་། ལོགས་གཅིག་ཏུ་བཞག་པས་མི་ཡོང་ངོ༌། །
རིག་པ་བརྟན་པར་བྱ་བའི་ཕྱིར། །ངོ་བོ་ཉིད་ནི་རྣལ་དུ་དབབ། །ཅེས་པ་ནི།
རིག་པའི་དབྱེ་བ་ལྔ་ལ་མཁས་ཤིང་རྡོ་རྗེ་ལུ་གུ་རྒྱུད་ད་ལྟ་དབྱིངས་དང་འབྲེལ་
བ་དང་རྩ་ནང་ནས་བརྒྱུད་དེ་ཤར་བ་དང་། ཤར་བ་དང་པོ་རྒྱང་ཞགས་མིག་གི་
ཆུ་ལ་ཤར་ཞིང་། དེ་ནས་ཕྱི་ནམ་མཁར་སྣང་བས་དབྱིབས་དང་ཁ་དོག་དུ་མར་
སྣང་བར་ཟད་ཀྱི། ཁོ་རང་ནི་དང་པོ་ནས་ཐ་མའི་བར་དུ་མི་འགྱུར་ཞིང་ཐམས་
ཅད་འགྲེ་ཡང་ཐམས་ཅད་ཀྱིས་མ་གོས་པ་ཡིན་པ་དེ་གོ་བར་བྱའོ། །ལྟ་བ་
བསྟན་པར་བྱ་བའི་ཕྱིར། དྲག་ཏུ་ལུ་གུ་རྒྱུད་ལ་གཟིར། །ཞེས་པ་ནི།སྣང་སྟོང་
དབྱེར་མེད་ལ་མིག་ལ་སོགས་པའི་དབང་པོ་ཡུལ་དང་ཡུལ་ཅན། ཤེས་པ་
ཐམས་ཅད་བཞག་པ་ནི། གང་གི་ཡང་མཐར་མ་ལྷུང་བ་ཉིད་ཡིན་ཏེ། གཞན་
དང་ལུ་གུ་རྒྱུད་ཀྱི་ལྟ་བ་གཉིས་གཅིག་པོ་མ་ཡོར་སོ་སོར་བཞག །གཅིག་ཟུང་
འཇུག་དུ་བྱེད་པ་ནི་མ་ཡིན་ནོ། །ཤེས་པ་བརྟན་པར་བྱ་བའི་ཕྱིར། །རིག་པ་
དབྱིངས་སུ་བཙོན་དུ་གཟུང་། །ཞེས་པ་ནི་སྔར་བསྒོམས་པའི་གནད་བསྟན་པ་
དེ་ཡིན་ནོ། །ལུས་ནི་བརྟན་པར་བྱ་བའི་ཕྱིར། །འདུག་སྟངས་རྣམས་ལ་རང་
ལུས་ སྦྱང་། །ངག་ནི་ བརྟན་ པར་ བྱ་ བའི་ ཕྱིར། །རྟག་ཏུ་ ལྐུགས་ པ་ ལྟ་བུར་
གནས། །སེམས་ནི་བརྟན་པར་བྱ་བའི་ཕྱིར། །རྟག་ཏུ་ལུ་གུ་རྒྱུད་ལ་ལྟ། །ཞེས་
པ་ནི། ལུས་ངག་ཡིད་ཀྱིས་འཇིག་རྟེན་གྱིས་བྱ་བ་གཞན་རྒྱབ་ཏུ་ལིངས་ཀྱིས་
བསྒྱུར་ལ་ཉམས་སུ་བླང་བར་བསྟན་པ་ཡིན་གྱི། དགེ་བ་བཅས་ནས་མི་དགེ་
བའི་ལུས་ངག་ཡིད་གསུམ་རང་དགར་འཇོག་པ་ནི་མ་ཡིན་ནོ། །སྣང་བའི་
41-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
འཁྲུལ་པ་རྒྱུན་བཅད་ཕྱིར། །སྟོང་པ་ཉིད་ལ་གོམས་པར་བྱ་ཞེས་པ་ནི། སྟོང་
གཟུགས་དབྱིངས་རིག་གི་སྣང་བ་ནས་ཆོས་དང་ཆོས་ཉིད་ཡིད་ལ་སྣང་བའི་
བར་ཐམས་ཅད་སྤྲོས་བྲལ་སྟོང་ཞིང་མ་འགགས་པར་སྤྱད་དགོས་ཀྱིས། སྟོང་
གཟུགས་འདི་བདེན་གྱིས་སངས་རྒྱས་འདི་རང་ཡིན་ལ་སྣང་བ་འདི་ཡང་ཡེ་
ཤེས་ཡིན་པས་འདི་ལ་ཞེན་པ་གྱིས་བྱས་ཀྱང་མི་ཕན་པའི་དོན་ནོ། །མདོར་
བསྡུས་ན་རྣམ་པ་ཀུན་གྱི་མཆོག་དང་ལྡན་པའི་སྟོང་པ་ཉིད་མངོན་དུ་བྱ་བའི་
ཕྱིར་འདི་ཐམས་ཅད་བརྗོད་པ་ཡིན་ནོ། །དེའི་ལམ་གྱི་དྲོད་ཚད་འཛིན་པ་ལ་
རྟགས་དང་ཚད་བཤད་པ་ནི་གལ་ཆེའོ། །དེ་ཡང་ཕྱི་རུ་རྣལ་འབྱོར་པ་ལ་གཞན་
གྱིས་མཐོང་བ་དང༌། རང་གིས་ནང་ནས་རྟོགས་པ་ལ་དབང་ཐོབ་མ་ཐོབ་ཀྱི་
ཚད་དང་། དབྱིངས་རིག་གི་སྣང་ཆའི་རྟགས་གསུམ་འཛོམ་མ་འཛོམ་ལྟ་བ་
གལ་ཆེའོ། །དེ་གསུམ་མ་འཛོམ་ན་སྟོང་གཟུགས་ཀྱི་ལྷ་མང་ཡང་མི་ཕན། ཤེས་
རབ་ཆེ་ཡང་མི་ཕན། ལུས་ལ་རྫུ་འཕྲུལ་བྱུང་ཡང་མི་ཕན་ནོ། །རྒྱ་ཆེ་བར་རྒྱུད་
གདམས་ངག་ལས་གསུངས་ཀྱང་མ་སྤྲོས་སོ། །འདི་ལྟར་ཉམས་སུ་ལེན་པའི་
གནད་མ་གོ་བར། ལ་ལ་རྫོགས་ཆེན་བྱར་མེད་དུ་བཤད་ཟེར་ནས་ལུས་ངག་
ཉོན་མོངས་རང་དགར་འཇོག་པ་དང་། ལ་ལ་དགེ་སྡིག་ལ་ཕན་གནོད་མེད་
ཟེར་ནས་སྡིག་སྤྱོད་དགེ་བ་སྐྱུར་བ་དང་། ལ་ལ་སྟོང་གཟུགས་དབྱིངས་རིག་
མཐོང་བས་སངས་རྒྱས་ཡིན་ཟེར་ནས་ཐམས་ཅད་མཁྱེན་པའི་ཤེས་རབ་ལ་
དམོད་པ་དང་། གཞན་ཡང་སྟོང་པ་ཉིད་བསམ་དུ་མེད་ཟེར་ནས་གཏི་མུག་ཏུ་
འཇོག་པ་དང་། ལ་ལ་སངས་རྒྱས་ཀྱི་རྒྱུད་རིག་བྱ་དང་རྟོག་གེ་ཡང་ཡིན་ཟེར་
ནས་སྟོང་པ་ཉིད་ལ་གཤེ་བ་དང་། ལ་ལ་སྟོང་རྐྱང་གིས་སངས་རྒྱས་ཐོབ་ཟེར་



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན། །
ནས་རང་འཇིག་རྟེན་གྱི་དངོས་པོ་ལ་སྤྱོད་པ་དང་། མདོར་ན་ཕྱོགས་རེ་ལ་ཞེན་
པ་དཔག་ཏུ་མེད་པ་ཡོད་ཀྱང་། དེ་ཐམས་ཅད་ལོག་ལྟ་དང་འཇིག་ཚོགས་དང་
མཐར་འཛིན་དང་། མ་རིག་པའི་སྐོར་བཟློག་རྐྱང་པ་ཡིན་པས་བདུད་ཀྱིས་
ཟིན་པ་ཡིན་ནོ། །བར་སྐབས་ཀྱི་ཚིགས་སུ་བཅད་པ་རྩ་བ་དྲུག་པ་ནི། འདི་
བརྗོད་ཐབས་དང་ཤེས་རབ་དབྱེར་མེད་བརྩོན་འགྲུས་ལྡན། །སྤངས་ཐོབ་བྲལ་
གང་རྣམ་ཀུན་མཆོག་ལྡན་དེ་ཐོབ་བྱ། །གཞན་ལ་ཚིག་ངན་བརྗོད་མིན་ལོག་
པར་མཐོང་གྱུར་ནས། །ངེད་ལ་ཟེར་ཅིང་ལྟ་ངན་ཞུགས་ཏེ་ལེན་པ་བྱུང་སྲིད་
ན། །བཟོད་པར་མཛོད་ཅིག་དེས་ཀྱང་སེམས་མ་ཞི་ན་དམྱལ་བར་སོང་། །
མཐའ་བྲལ་ཐབས་ཀྱིས་བརྒྱན་པ་རང་བྱུང་རྣམས་ཀྱི་དགོངས་པ་ཡིན། །བཞི་
པ་འབྲས་བུ་ནི་སྐུ་གསུམ་གཞི་ལ་བཞུགས་པ། ངོ་བོ་རང་བཞིན་ཐུགས་ རྗེ་
གསུམ། དེས་ལམ་དུ་བྱས་པ་དེ་གསུམ་གྱི་བྱ་བ་ཅི་ཡོད་གྱི་བར་ཡིན་ལ། དེ་
འབྲས་བུར་གྱུར་པ་ཐམས་ཅད་ཀྱི་འཁྲུལ་བ་དག་པ་ཡིན་པས་གཞུང་རྣམས་
ནས་རྒྱ་ཆེར་གསུངས་པ་འདིར་མ་སྤྲོས་སོ། །དེ་རྣམས་འདིར་འཕྲོས་པ་བཤད་
པ་ཡིན་ནོ། །དེ་ལྟར་བསྟན་ཅིང་ཤེས་ནས་ཉམས་སུ་ལེན་པ་ནི། རྟག་ཏུ་ཁྱིམ་
མེད་རི་ཁྲོད་འགྲིམ། །ཞེས་བྱ་བ་ནི་བྱ་བ་བཏང་ནས་དབེན་པ་བརྟེན་པའོ། །
མཚན་དུས་རང་གི་གནས་ཁང་དུ། །ཉིན་མོ་བཞིན་དུ་ལྟ་ཞིང་བརྟག །ཅེས་པ་
ནི་མུན་པའི་རྣལ་འབྱོར་ཏེ། རྒྱ་མཚོ་ཨར་གཏད་ཀྱི་གནད་ཤེས་པར་བྱས་ལ་
བསྒོམ་མོ། །ཉིན་པར་རི་ཁྲོད་གཅན་གཟན་བཞིན། །ཞེས་པ་ནི། གང་ལའང་
མི་འཇིགས་པའོ། །དེ་ལྟར་བྱེད་པའི་སྐྱེས་བུ་ནི། །སངས་རྒྱས་ཀུན་ཏུ་བཟང་པོ་
དང༌། རྡོ་རྗེ་སེམས་དཔའ་ཞེས་བྱའོ། །ཞེས་པས་ཉམས་སུ་བླང་བ་གལ་ཆེའོ། །
-43-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དེ་ནས་སྣང་བ་གོང་འཕེལ་རིམ་པས་འབྱུང་བའི་གཞུང་དང་རྟགས་ཚད་རྣམས་
རིམ་ པས་ སྦྱར་ ལ་ ལྟའོ། །རིག་ པ་ མངོན་ སུམ་ གྱི་ དོན་ བསྟན་ པ་ སྟེ་ དགུ་
པའོ།། །།
དེ་མན་ཆོད་ནི་རིག་པའི་རྒྱབ་བརྟེན་དང་འགལ་བ་བསྡུས་པ་དང་།
གཞན་དོན་བསྡུས་པ་དང་། རིག་པ་བསྡུས་པ་དང་། སྐུ་གསུམ་བསྡུས་པ་དང་།
ལྟ་ སྤྱོད་ བསྡུས་ པ་ དང༌། ཉག་ གཅིག་ བསྡུས་ པ་ དང་། དགེ་ སྡིག་ བསྡུས་པ་
རྣམས་ནི་རིག་པ་རྡོ་རྗེ་ལུ་གུ་རྒྱུད་ལ་ངེས་ཤེས་བསྐྱེད་པའི་རྒྱབ་བརྟེན་ཡིན་
པས། རྩ་བ་དང་། བི་མ་ལའི་འབྲེལ་པ་གཉིས་སྦྱར་ལ་བཤད་དོ། །སྤྱིའི་དོན་
གོ་བར་བྱེད་པ་ལ་དུང་ཡིག་ཅན་གལ་ཆེའོ། །བསྟན་པའི་བུ་གཅིག་ནི་བཅངས་
པས་ཡོན་ཏན་འབྱུང་བའོ། །མདོར་ན་རྒྱུད་བཅུ་བདུན་འགྲེལ་པ་གདམས་ངག་
དང་བཅས་པ་དང་། མན་ངག་བརྒྱ་དང་བཅུ་དགུ་པོ་རྣམ་ལ་ལྟའོ། །སྤྲོས་པ་
མེད་པ་རྣམས་ལ་ཁྲིད་ཡིག་འདི་དང་། ཟངས་ཡིག་ཅན་རྩ་བ་དང༌། འགྲེལ་པ་
དུམ་བུ་གཉིས་པ་དེ་དང་། རྟགས་དང་ཚད་རྣམས་ཀྱིས་ཆོག་གོ །གཞན་ལ་
སྟོན་ན་དབང་རྣམས་དགོས་སོ། །ཡན་ལག་ཁྲེགས་ཆོད་བདུན་པ་དང་། ཁྱུང་
ཆེན་དང༌། པྲ་ ཁྲིད་ཡོད་ན་བཟང་། དུས་ གཅིག་མཉམ་སྦྱོར་དང་། རྣམ་རྟོག་
ཐོག་བརྫིས་གཉིས་ཀྱང་ཉམས་ལེན་གྱི་གྲོགས་སུ་འགྲོའོ། །ཟངས་ཡིག་ཅན་
མའི་ཁྲིད་ཀྱི་རིམ་པ་དུམ་བུ་བཅུ་པ་རྫོགས་སོ། །རྒྱལ་བས་གསུངས་པའི་དམ་
ཆོས་ཀུན་གྱི་བཅུད། །ལུང་དང་རྟོགས་པར་འབྲེལ་བ་གསང་སྔགས་དོན། །
རྫོགས་རིམ་སྙིང་ཕྱུང་མངོན་སུམ་ལྟ་བའི་གནད། །མན་ངག་དེ་དང་མཐུན་པར་
བདག་གིས་བསྡེབས། །ཡི་གེ་རྣམས་ལ་བལྟས་པའི་རྟོག་དཔྱོད་མིན། །བདག་



ཉམས་ལེན་ལག་ཁྲིགས་མའི་ཁྲིད་ངོ་མཚར་ཅན།
ནི་བི་མ་ལ་ཡིས་བྱིན་གྱིས་བརླབས། །ཀརྨའི་ཡང་དགོན་དབེན་པར་འདུག་
པའི་ ཚེ། །ནམ་ལངས་དུས་ མཐར་ ཤར་ གྱི་ ཕྱོགས་ རོལ་ནས། །ལྟ་ བས་ མི་
ངོམས་འོད་ཀྱིས་མཛེས་པ་ན། །མངོན་སུམ་ལྟར་སྣང་བདག་གི་མཛོད་སྤུར་
ཐིམ། །དེ་ནས་འབད་མེད་གནད་འདི་ཐམས་ཅད་གོ །འདི་ནི་ཆོས་ཀུན་མཐུན་
ཞིང་ཁྱད་པར་དུ། །མངོན་སུམ་རིག་པའི་ཁྱད་ཀྱིས་འཕགས་པ་ཡིན། །དེ་ལྟར་
ཡི་གེར་བཀོད་པ་མི་འོས་ཀྱང་། །ཉམས་སུ་ལེན་དང༌ གཞན་ ལ་ ཕན་བྱེད་
པའི། །སྐྱེས་ཆེན་དུ་མས་བསྐུལ་ནས་སྦྱར་བ་ཡིན། །དགེ་བས་ཆོས་ཀུན་ཟད་
སར་ཕྱིན་གྱུར་ཅིག །རང་བྱུང་རྡོ་རྗེས་རང་བྱུང་གི །ཡེ་ཤེས་མངོན་སྟོན་ཡི་གེ་
སྦྱར། །ལུང་དོན་བཤད་ན་ཟད་པ་མེད། །སྤྲོས་པ་ཆོད་ན་ཉམས་སུ་ལོངས། །
བྱ་ལོ་ཟླ་བ་དྲུག་པ་ལ་སྦྱར་བའོ། །གདམས་ངག་འདི་ཤེས་མིན་མི་ཤེས་མིན་
རྣམས་ལ་སྦ་བར་བྱས་ལ། སྐལ་ལྡན་ཉམས་ལེན་བྱེད་པ་རྣམས་ལ་བསྟན་པར་
བྱའོ། །དམ་ཚིག་དང་ལྡན་པ་རྣམས་ལ་བཀའ་སྲུང་རྣམས་ཀྱིས་བཀའ་ཁྲོལ་ལ་
སྟོང་གྲོགས་མཛོད་ཅིག །དམ་མེད་ལོག་པར་ལྟ་བ་རྣམས་ལ་ཆད་པ་འབབ་
བོ། །བཀྲ་ཤིས་དཔལ་འབར་ཡེ་ཤེས་རྒྱས་འབར་འཛམ་གླིང་མཛེས་པའི་རྒྱན་
དུ་ཤོག །ན་མོ་བི་མ་ལ་མི་མཆོད་བརྗོད་ཏྲ་བྷུ༔ སྡོམ་ལྡན་དབང་ཐོབ་དབང་བཞི་རྒྱུད་
སྨིན་ ཅིང་། །ངེས་ འབྱུང་ སྙིང་ རྗེ་ ཆེ་བྱང་ཆུབ་སེམས་སྦྱོང་ལྡན་པ། །རྩ་ རླུང་ཐིག་ལེ་
གནད་ དུ་པྲ་ཁྲིད་རྣམས་བསྣུན། །ཆོས་ ཀུན་ སྤྲོས་ བྲལ་ཁྲེགས་ཆོད་ཀྱི་ཁྲིད་དོན་ རིག་
གནས། སྣང་ བ་ སེམས་ཤེས་སྣང་སྲིད་གཉིས་རུ་ཤན་ཕྱེད། །དབེན་ པར་ སེང་གེ་
འདུག་སྟངས་གསུམ་གླང་ཆེན་དང༌། །དྲང་སྲོང་ལྟ་བུ་ལུས་ཀྱི་གནད། །སྟེང་འོག་ཟུར་
ལ་ལྟ་སྟངས་གསུམ་མ་འགྱུར་ ལྟ། །མཁའ་ ལ་ དབྱིངས་དང་ངོ་སྤྲོད་རིག་པ་གསུམ་རིག་ པ་
45-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཚར། །སྣང་དང་མཆེད་ཉམས་གོང་འཕེལ་རིག་དང་ཚད་དུ་ཕྱིན། །ཤེས་རབ་རང་བྱུང་
སྒྲོན་ཕྱི་ནང་རིག་པ་མ་ ཡིས། །ཀུན་ མཐོང་ ཆོས་ ཟད་ མཐར་འབྲས་བུ་ཐུག་ ཐོབ། །
སངས་རྒྱས་ཀུན་ གྱི་ མཇུག་སྡུད་རྟོགས་པའི་གནད། །ཚིགས་གསུམ་གནད་དྲིལ་
སྙིང་ཐིག་ལ། །རྒྱུད་ལུང་ཀུན་ན་འདི་ལས་མེད། །རང་བྱུང་གིས་བསྟན་ཉམས་
ལེན་མཛོད།།རྫོགས་པ་ཆེན་པོ་ཚིག་བཞི་བི་མ་ལ་ཡིས་བྱིན་གྱིས་བརླབས་པ།
རང་བྱུང་རྡོ་རྗེས་བསྟན་པ་འདི། སྐལ་ལྡན་རྣམས་ཀྱིས་འཇིག་རྟེན་གྱི་བྱ་བ་
སྤོངས་ལ་ཉམས་སུ་ལོངས་ཤིག །བཀའ་སྲུང་རྣམས་ཀྱིས་གཉེར་མཛོད་
ཅིག །།སརྦ་མངྒ་ལཾ།།ཛ་ཡནྟུ།། །།
-46-



༄༅། །གཅུད་ཕུར་གསུམ་གྱི་རྒྱབ་ཡིག་གསང་བའི་
མན་ངག་བཞུགས་སོ།
རྣམཱ་ཐཏོནནཱཀ9 ད་ནི་རྒྱ་མཚོ་ ཨར་ལ་གཏད་པའི་དུམ་བུ་འོག་མའི་
གབ་པ་རྣམས་མངོན་དུ་འབྱིན་པར་བྱེད་པའི་གནད་ཀྱི་ཡི་གེ་གསང་བ༔ རྒྱབ་
བརྟེན་གསང་བར་བྱེད་པའི་གནད་བསྟན་པ་ནི༔ འདི་ལ་ནི་སློབ་དཔོན་གྱིས་
ཡང་དག་པའི་གནད་གཉིས་ལས་གསུངས་ཏེ༔ དྲང་བའི་གནད་དང་ཐིག་ལེ་
སྟོང་པའི་སྒྲོན་མ་རང་གི་ངོ་བོའི་གནད་གཉིས་ལས་མ་གསུངས་པས༔ འདིར་
ཡང་གནད་ཀྱིས་མན་ངག་གསང་བ་གཉིས་ལསཿ དྲང་བའི་ཐབས་ཀྱི་གནད་
ནི་གསུམ་སྟེ་ལུས་གནད་དངོས་ཀྱི་སྒྲོན་མ་གཏེམ་ཏེ་ཡང་དག་པའི་གནད༔ ད་
ལྟ་ཉིད་དུ་སྣང་བར་བསྟན་པ་དང་༔ གནད་རྩའི་གནད་ཀྱིས་སྒྲོན་མ་ཉིད་ཡུར་
བར་དྲང་བ་དང་༔ ཡུལ་དང་དབང་པོའི་གནད་ཀྱིས་སྒྲོན་མ་ནམ་མཁའ་ལ་
དབྱུང་བར་བྱ་བ་ཡིན་ནོ༔ དེ་ལ་སྐྱེས་བུ་དད་པ་དང་ལྡན་ཞིང་རང་བཞིན་
རྫོགས་པ་ཆེན་པོའི་དོན་ལ་མོས་པ་ཞིག་གིས་སྔོན་དུ་རང་གི་བླ་མ་མཉེས་པར་
བྱས་ནསཿ སྒྲོན་མ་ཨར་ལ་གཏད་པའི་གསང་ཆེན་གྱིས་མན་ངག་འདི་ནི་ཡང་
ནས་ཡང་དུ་གྲས་ཐག་བཅད་ལཿ འཇིག་རྟེན་འདིའི་ཞེན་པའི་བློ་ཐམས་ཅད་
དོར་ལ་རང་བཞིན་གཉིས་སུ་མེད་པའི་དགོངས་པ་ལ་གནས་པར་བྱ་བའི་ཕྱིར༔
རང་གི་ཡུལ་རྐྱེན་གྱིས་མི་གནོད་པའི་དགོན་པར་སོང་ལཿ གྲོགས་སྤངས་ལ་
རང་གཅིག་པུར་གནས་པར་བྱའོ༔ དེ་ནས་དུམ་བུ་གོང་མའི་གནད་ཀྱི་ཡི་གེ་
-47-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བསྟན་པ་ལྟརཿ ལུས་ངག་ཡིད་གསུམ་གྱི་གནད་རྣམས་བསྟུན་ལཿ སྒྲོན་མ་
བརྟེན་པའི་གནད་བྱ་སྟེ༔ གོང་ལྟར་ལུས་དལ་བར་གནས་པ་གནད་ཡིན་པས༔
ད་ནི་ལུས་འདུག་སྟངས་རིན་པོ་ཆེ་གནད་ཀྱི་མན་ངག་ཡིན་ཏེ༔ སྟན་བདེ་བའི་
སྟེང་དུ་ལུས་དྲང་སྲོང་ལྟ་བུའི་འདུག་སྟངས་བྱ་བས་ཏེ༔ གྲུ་མོ་གཉིས་པུས་མོའི་
སྟེང་དུ་བཞག་ལཿ ལུས་ཀྱི་ཆ་བསྲངས་ལ་ རང་ གི་ལག་ པ་ གཡས་ གཡོན་
མཐེབ་མཛུབ་བཞི་ཡིས་མིག་གཉིས་ཀྱི་ཐ་མ་གཉིས་གཙིར་བས་སྒྲོན་མའི་སྣང་
བ་འོད་ཀྱི་ཐིག་ལེ་རྨ་བྱའི་མདོངས་ཀྱི་རྣམ་པ་ལྟ་བུ་ཞིག་འཆར་ཏེ༔ དེ་ལ་རང་
གི་ཤེས་པ་གཏད་ཅིང་ཉམས་སུ་བླངས་བ་ནི་ཉིན་མཚན་ཐུབ་བཞིའམ༔ དྲུག་
ཏུ་བཅད་ལ་བསྒོམ་པར་བྱའོ༔ དེ་ལྟར་དུ་བྱས་པས་སྒྲོན་མ་ཉིད་ལ་སྣང་བར
སྣང་བ་འདི་ཀུན་ཀྱང་སེར་ལམ་ལམ་པའམ༔ དམར་ལམ་ལམ་པའམ༔ དཀར་
ལམ་ལམ་པའམ། སྔོ་ལམ་ལམ་བའམ༔ རྩེར་རྩེར་དང་༔ ལྷང་ལྷང་པོར་སྣང་
བ་དག་འབྱུང་བས་ཏེ༔ དེ་ནས་རང་གི་མཐེབ་མཛུབ་ཀྱི་རྩོལ་བ་གཏད་ཀྱང་༔
ཕྱི་རོལ་གྱི་ས་རྡོ་རི་བྲག་གི་སྣང་བ་འདི་ཉིད་མི་སྣང་བར་གོང་མའི་སྣང་བའི་
རྣམ་པར་གྱུར་ནས་ཡུན་རིང་བར་སྣང་བ་དག་པ་འབྱུང་བ་ཡིན་ནོ༔ དེ་ཡང་
བདེ་ དང་ སྡུག་ བསྔལ་ རྒྱུ་ མཐུན་ ཞེས༔ འགྲོ་བའི་མགོན་པོ་སེམས་དཔས་
གསུངས༔ ཞེས་པས༔ སྡུག་བསྔལ་མེད་པར་བདེ་བ་མི་འབྱུང་བས་བདེ་བའི་
སྣ་སྡུག་བསྔལ་གྱིས་འཁྲིད་པར་བྱེད་པ་ཡིན༔ དེའི་ཕྱིར་ན་དང་པོ་མིག་མི་བདེ་
བ་ལ་སོགས་པ་སྡུག་བསྔལ་བ་ཡིན་ལ༔ དེ་ལ་བརྟེན་ནས་བདེ་བ་ཉིད་རང་
ལུགས་སུ་འཆར་བར་བྱེད་པ་ཡིན་ནོ༔ དེ་ནས་ལུས་ཀྱི་འདུག་སྟངས་གལ་ཆེ་
སྟེ༔ རྒྱ་མདུད་ཀྱི་འདྲིལ་ལུགས་ནི་མིག་རབ་ཏུ་དྲིལ་ནས་ལྟ་བ་ཉིད་ཡིན་ནོ༔
-48-



གཅུད་ཕུར་གསུམ་གྱི་རྒྱབ་ཡིག་གསང་བའི་མན་ངག
མདའ་སྨྱུག་གི་སྲོང་ལུགས་ནི༔ ལུས་ཀྱི་ཆ་བསྲངས་བས་རྩ་མི་འཁྱོག་པར་དྲང་
པོར་གནས༔ རྩ་མ་འཆུས་པས་ཡེ་ཤེས་ཟང་ཐལ་དུ་ཤར་བས་དགོངས་པ་ལ་
སྐྱེ་འབྲི་མེད་པར་གནས་པའོ༔ དེའི་ཕྱིར་ན་ལུས་ཀྱི་དངོས་པོའི་གནད་འདི་
གལ་ཆེ་ཞེས་ཏེ༔ ལུས་ལ་རིག་པའི་སྒྲོན་མ་བརྟེན་ནས་ཡོད་པའི་གནད་ཀྱིས༔
རིག་པའི་ཁྱིམ་གཞོམ་ཞེས་བྱ་སྟེ༔ སའི་གནད་ཀྱི་དྲང་པོའི་ཐབས་ཀྱིས་སྒྲོན་མ་
ཉིད་ཡུར་བར་དྲོང་བ་ནི༔ ཕུག་གཏིབ་པའི་གནད་དང་ ༔ ལམ་བསྒྱུར་བའི་
གནད་དང་༔ སྲང་དགག་པའི་གནད་དང་ ༔ འཕྲང་སྒུག་ པའི་གནད་རྣམས་
ཀྱིས་བསྟན་པ་ཡིན་ནོ༔ ཕུག་གཏིབས་པའི་གནད་ནི་མིག་སྟེང་འོག་གཉིས་
གཏིམས་པའི་ཐབས་ཀྱིས་སྣང་བ་མ་དག་པ་རྣམས་དག་པར་བྱེད་པ་ཡིན
ལམ་བསྒྱུར་བ་ནི་ཁ་སྣའི་རླུང་བསྡམས་ཏེ༔ ལུས་དྲག་ཏུ་གཅུད་པས་འོད་
དམར་པོ་མེ་སྟག་གི་རྣམ་པ་ལྟ་བུར་སྤྲོས་ཏེ༔ འདིས་ནི་ཤེས་རབ་ཀྱི་རྩལ་
འབྱིན་པར་བྱེད་པའོ༔ སྲང་དགག་པའི་གནད་ནི་རླུང་བཏེག་པ་སྒོར་སྦས་ཏེ་
མགྲིན་པ་ཅུང་ཙམ་དགུག་ལཿ མཐེ་བོང་ཤིན་ཏུ་དྲག་བསྒྲིམ༔ སྣར་སུག་པའི་
རླངས་སམ་བྱེ་མ་བཏབ་ན༔ སྣང་བ་ཐམས་ཅད་ཡེ་ཤེས་ཀྱི་སྐར་མའི་རྣམ་པར་
ཤར་ནསཿ ས་རྡོའི་སྣང་བ་འདི་དགག་པར་ངེས་པ་ཡིན་ནོ༔ དེའི་ཕྱིར༔ ཡེ་
ཤེས་སྐར་མ་ལམ་མེ་བ༔ ཅེས་གསུངས་སོ༔ འཕྲང་སྒུག་པ་ནི་མིག་གི་ཐ་མ་
གཉིསཿ མཐེབ་མཛུབ་ཀྱིས་གཏམས་པས་སྒྲོན་མ་དངོས་སུ་འཆར་བར་བྱེད་པ་
ཡིན་ནོ༔ འདི་ལྟར་དུ་ནི་ཉིན་མཚན་དུ་བསྒོམས་པས་འདི་ཉིད་དང་མ་བྲལ་
བར་ཉམས་སུ་བླངས་པས༔ སྣང་ཆ་སྣ་ཚོགས་པར་འཆར་བས་ངེས་སོ༔ མིག་
མ་བདེ་བ་དང་ཐུན་གྱི་མཚམས་རྣམས་སུ་གོང་དུ་གཏིམས་པའི་དུས་ཀྱི་སྒྲོན་མ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལ་ཡིད་གཏད་ཅིང་ཉམས་སུ་བླངས་པས་དོན་འགྲུབ་པ་ཡིན་ནོ༔ ཡུལ་དང་
དབང་པོའི་གནད་ཀྱིས་དྲང་བའི་ཐབས་ནི༔ གོང་ལྟར་ལུས་ཀྱི་འདུག་སྟངས་
ཀྱིས་གནད་དྲངས་ལཿ ནམ་མཁའ་སྤྲིན་དང་བྲལ་བའི་དུས་སུ་ཁ་ལྷོ་ཕྱོགས་སུ་
བལྟས་ ལ༔ གཏད་ པའི་འབེན་ཅི་ཡང་རུང་བ་ཞིག་ལ་གཏད་ལ༔ མིག་གི་
མཐའ་གཉིས་གཏིམས་ལ༔ དབུས་ཀྱི་འབེན་ལ་ལཿ སྒྲོན་མ་ཉིད་ལ་མི་གཏད་
པར་སྣང་བ་ཉིད་ལ་ལྟའོ༔ དེ་ནས་སྣང་བ་ཤར་བའམ༔ སེར་བ་ལ་སོགས་པར་
གྱུར་ནས་ས་རྡོ་མི་སྣང་བ་དག་འོང་༔ དེ་ནས་མིག་སྟེམས་པ་དང་བྲལ་ཀྱང་འོང་
སྟེ༔ དེ་ལ་གཏད་ཅིང་ལྟ་ཡང་༔ ལྟ་ཙ་ན་གཏིམསཿ དེ་ཉིད་ལ་བལྟས་པས༔
རབ་འབྲིང་ཐ་མའི་བྱེ་བྲག་གིས༔ ཉི་མ་བཅུ་གཅིག་དང་༔ ཉེར་གཅིག་དང་༔
སུམ་ཅུ་རྩ་ལྔས་བར་མ་ཆད་པར་བྱས་ནས་ས་རྡོ་ལ་སོགས་དངོས་པོའི་སྣང་བ་
འགགས་ཏེ༔ སྲིད་པའི་བར་དོའི་སྣང་བ་ལྟ་བུ་ལ་སྤྱོད་པར་ངེས་པ་ཡིན་ནོ༔
དྲང་ཐབས་གསུམ་གྱི་གནད་བསྟན་པའོ༔ སྒྲོན་མའི་ཐིག་ལེ་སྟོང་པའི་གནད་
ནི༔ དེ་ལྟར་སྣང་བ་འགགས་པའི་དུས་ཀྱི་ཚེ སྒྲོན་མ་ ཉིད་ ལ་ གཏད་ཅིང་
ཉམས་སུ་བླངས་པསཿ ལོ་ལྔ་དང་༔ བདུན་དང་༔ བཅུ་གཅིག་ན་ཡེ་ཤེས་ལྔའི་
སྣང་བ་རྣམ་པར་དག་པ་འབྱུང་བར་ངེས་ཏེ༔ རང་བཞིན་རྣམ་པར་དག་པའི་
ཆོས་ཉིད་ཀྱི་བར་དོ་ལྟ་བུའི་སྣང་བ་ལ་ལོངས་སྤྱོད་པར་ངེས་སོ༔ གནད་ཀྱི་
མན་ངག་དེ་ལྟ་བུ་དང་བསྟུན་པས་རྣལ་འབྱོར་པའི་དོན་འགྲུབ་པ་ཡིན་ནོ༔ རྒྱ་
མཚོ་ཨར་ལ་གཏད་པའི་རྒྱབ་བརྟེན་གྱི་ཡི་གེ་དམ་པ༔ གསང་བའི་གབ་ཡིག་
ནག་པོ༔ གནད་རྣམས་བསྡུས་པའི་སྒྲོན་མ༔ མཁས་པ་བྱེ་མ་ལ་མུ་དྲས་མཛད་
པ་ རྫོགས་ སོ༔ སྤྱི༔ རྒྱ་རྒྱ་རྒྱ༔ འདི་མེད་གཞན་ལ་སྤྱོད་པའི་སྒོམ་ཆེན་ཡི་རེ་
-50-



གཅུད་ཕུར་གསུམ་གྱི་རྒྱབ་ཡིག་གསང་བའི་མན་ངག
ཆད༔ དེ་ཡི་ཕྱིར་ན་གསང་བའི་རྒྱབ་ཡིག་གཅེས༔ ལས་ཅན་དེ་དང་འཕྲད་པར་
ཤོག༔ ས་མ་ཡཱ༔ སྔགས་ཀྱི་སྲུང་མས་སྲུངས་ཤིག༔ བཀའ་འདིའི་བྱ་ར་གྱིས་
ཤིག༔ སརྦ་མངྒ་ལཾ༔ .
-51-



༄༅། །གཅུད་ཕུར་གསུམ་གྱི་རྒྱབ་ཡིག་གནད་བསྡུས་སྒྲོན་མེ་
བི་མས་མཛད་པ་བཞུགས་སོ༔
དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ༔ ཐོད་རྒལ་གྱི་བོགས་
འདོན་རྒྱ་མཚོ་ ཨར་གཏད་ཀྱི་མུན་ཁྲིད་ལ་ གསུམ༔ སྔོན་དུ་འགྲོ་བ་དང༌༔
དངོས་གཞི་ཉམས་སུ་བླངས་པ་དང་༔ རྗེས་སུ་ཉམས་དང་རྟགས་ཀྱི་རིམ་པའོ༔
དང་པོ་ནི་བྱམས་པ་དང་སྙིང་རྗེ་བྱང་ཆུབ་ཀྱི་སེམས་བསྒོམ༔ མཎྜལ་འབུལ
བླ་མ་ལ་གསོལ་བ་དྲག་པོ་གདབ་བོ༔ དངོས་གཞི་གནས་ཁང་མུན་པ་ནག་པོར་
སྟན་བདེ་བར་སྤྲུལ་སྐུའི་བཞུགས་སྟངས་བྱས་ཏེ༔ རྒྱ་མཚོ་ཨར་ལ་གཏད་པ་
དང་༔ དངོས་སུ་གཞུག་པ་གཉིས་སོ༔ དང་པོ་ནི་གྲུ་མོ་གཉིས་པུས་མོའི་སྟེང་དུ་
བཞག་ལ༔ ལག་ པ་ གཡས་ གཡོན་ གཉིས་ ཀྱི་མཐེབ་མཛུབ་ གསུམ་ ལ༔ ཨོ་
ཨཱཧཱུྃ་ དཀར་ དམར་ མཐིང་ གསུམ་བསྒོམ༔ མིག་ གི་ འབྲས་ བུ་ གཉིས་ ཆིར་
མནན་པསཿ དང་པོ་ཡེ་ཤེས་ཀྱི་རང་མདངས་འོད་དང་ཐིག་ལེ་ཙེམ་ཙེམ་པ་
འབྱུང་བ་དང་༔ ལག་པ་གཉིས་ཀྱིས་བཏང་བ་དང་༔ མིག་འབྲས་གཉིས་མ་
འགུལ་བར་བལྟས་པས༔ ནང་གི་རིགས་ལྔ་ཞི་ཁྲོ་ཡེ་ཤེས་ལྔའི་རང་མདངས་
སྣང་ཡུལ་དུ་གསལ༔ གཟུང་ཡུལ་དུ་འགྲུབ་པའི་ཟག་མེད་ཐིག་ལེ༔ བསམ་
གྱིས་མི་ཁྱབ་བརྗོད་ཀྱིས་མི་ལངས་བ་མངོན་སུམ་དུ་གསོལ༔ ཡེ་ཤེས་ཀྱི་
འདུག་ཚུལ་དེ་གསལ་ནས་འདུག་ཀྱང་ཆོས་སྐུའི་ངང་༔ སྟོང་ནས་འདུག་ཀྱང་
ཆོས་སྐུའི་ངང་༔ སྟོང་གསལ་གཉིས་མེད་ཆོས་སྐུའི་ངང་༔ ཆོས་སྐུའི་ངང་ནས་
-52-



གཅུད་ཕུར་གསུམ་གྱི་རྒྱབ་ཡིག་གནད་བསྡུས་སྒྲོན་མེ་བི་མས་མཛད་པ།
འདའ་མི་སྲིད༔ རྣམ་པར་རྟོག་མེད་ལྷུན་གྱིས་གྲུབ༔ ཡང་དག་བདག་མེད་དེ་
བཞིན་ཉིད༔ ཡང་དག་དོན་ལ་གཉིས་མེད་གཅིག་མ་གྲུབ༔ སྐུ་དང་ཡེ་ཤེས་ཀྱི་
འདུག་ཚུལ་དེ༔ ངོ་བོ་ཀ་དག་བརྗོད་པའི་ཚིག་དང་བྲལ༔ རང་བཞིན་ལྷུན་གྲུབ་
རྒྱ་ཆད་ཕྱོགས་ལྷུང་བྲལ༔ རིག་པ་ཡེ་ཤེས་ཀྱི་ངོ་བོ་ནི་ཕྱོགས་རིས་མེད་པའི་
རིག་མདངས་ཕྱི་རུ་རང་གསལ༔ རྒྱང་ཞགས་ཆུ་ཡི་སྒྲོན་མ་ལ༔ ཐིག་ལེ་སྟོང་
པའི་སྒྲོན་མ༔ དཔེར་ན་རྨ་བྱའི་མདངས་བཞིན༔ ཡེ་ཤེས་ཟང་ཐལ་ཆེན་པོ་ཤར་
རོ༔ ཡུལ་གང་ལ་ཤར་བ་ལ་གསུམ༔ དབང་པོ་འཁྲུལ་སྣང་གི་ཡུལ་དང་༔ སྒྲོན་
མ་ཡེ་ཤེས་རང་མདངས་ཀྱི་ཡུལ་དང་༔ ཡང་དག་ཆོས་ཉིད་ཀ་དག་གི་ཡུལ་ལོ༔
དང་པོ་ནི༔ མིག་གི་ཡུལ་དུ་གཟུགས་སྣ་ཚོགས་རང་ཁ་མར་མཐོང་བ་ལ་བྱ་སྟེ༔
སྡུག་མི་སྡུག ལེགས་ མི་ལེགས༔ ཕྱི་འདོད་ཡོན་ལ་སྤྱོད་པས་ན་ཡུལ་ ལོ༔
གཉིས་པ་ནི་འོད་ཐིག་ལེ་དང་༔ སྐུ་དང་ཡེ་ཤེས་སྣ་ཚོགས་རང་ཁ་མར་མཐོང་
བ་ལ་བྱ་སྟེ༔ སྐུ་དང་ཡེ་ཤེས་ཀྱི་ཚོགས་སུ་ཁྲ་ཅེམ་གྱིས་སྟོང་གསལ་དུ་གསལ་
ལོ༔ གསང་བ་ཆོས་ཉིད་ཀ་དག་གི་ཡུན་ནི༔ ཆོས་ཐམས་ཅད་འདུས་མ་བྱས་པ༔
བདག་མེད་པ༔ སྟོང་པ༔ རང་བཞིན་གྱིས་འོད་གསལ་བ༔ བརྗོད་བྱའི་ཡུལ་
ལས་འདས་ པཿ སྒྲ་དང་ཚད་མ་གཏན་ཚིགས་གང་གིས་ཀྱང་གཏན་ལ་མ་
ཕེབས་པ༔ མདོར་ན་རིག་པ་ཀ་དག་གི་ཡེ་ཤེས་ཉིད་ཡིན་ཏེ༔ སྐུ་དང་ཡེ་ཤེས་
ལ་སོགས་པའི་འབྱུང་གནས་ཆེན་པོ་ཡིན་ནོ༔ ཐེག་ལེ་སྟོང་པའི་སྒྲོན་མ་དེ་ལ་
བརྟེན་ནས་དོན་དམ་པ་གཉིས་སུ་མེད་པའི་དོན་ངེས་པར་དེ་ལས་བྱུང་བའོ༔
དེའི་སྒོ་གང་ཞེ་ན༔ དབང་པོའི་ཡུལ་ལ་འཆར་བར་བྱེད་པའི་ཡེ་ཤེས་ཀྱི་རྩ་
འཆར༔ ཐོག་མ་འོད་ཀྱི་ཐིག་ལེ་ནི༔ ཀུན་ནས་ཟླུམ་པ༔ ཁ་དོག་ལྔ་སྟེ༔ འོད་
-53-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལྔའི་མཚན་ཉིད་དུ་གསལ་བ༔ འོད་ལྔ་ཡེ་ཤེས་ལྔའི་ངོ་བོར་སྣང་བ༔ ཉམས་
དང༌༔ དྲོད་རྟགས་དང་༔ འདོད་པ་མེད་པར་ཤར་བ་ནི་ནོར་བུ་རིན་པོ་ཆེ་དང་
འདྲ་བ༔ ཡོན་ཏན་བཙལ་མི་དགོས་པརཿ རྣམ་པར་རྟོག་མེད་ལྷུན་གྱིས་གྲུབ་
པའོ༔ སྐྱོན་སྤང་མི་དགོས་པར་རང་དག་སྒྲོན་མའི་ཉམས་དེའང་ཉོན་མོངས་པ་
སྤང་མི་དགོས་པར་རང་དག་སྟེ༔ གཉིས་མེད་གཉིས་སུ་མེད་པར་སྟོན༔ ངོ་བོ་
ཀ་དག་ལ་ལོངས་སྤྱོད་པའི་གནད་ཡིན་པས་ཉམས་རྟོགས་ཡོན་ཏན་འདོད་པ་
མེད་པར་འབྱུང་བ་ནི༔ ནམ་མཁའི་ཆོ་འཕྲུལ་ལྟ་བུར་བཀག་པས་མི་ཁེགས་
པར་འབྱུང་ངོ་༔ དེ་ལྟར་ངོ་མུན་ནག་ཏུ་སྤྱད་པསཿ གསལ་སྟོང་ལོངས་སྐུའི་ཞིང་
ཁམས་སུ་རྒྱས༔ དེ་ལྟར་ཉིན་མཚན་དུ་ཉམས་སུ་བླངས་པསཿ སྐུ་རྣམ་པ་ལྔ་
རང་རྫོགས་སུ་སྣང་༔ ཡེ་ཤེས་ལྔ་རང་དག་ཏུ་གསལ༔ ངོ་བོ་རང་བཞིན་ཐུགས་
རྗེ་གསུམ༔ དབྱེར་མི་ཕྱེད་པས་ཚེ་འདི་ཉིད་ལ་སངས་རྒྱས༔ དེ་ཡང་ཐད་ལ་
དྲང་པོར་ལྟ་ཞིང་མཐེབ་མཛུབ་གཉིས་པོས་སྒྲོན་མའི་སྟེང་འོག་གཉིས་གཡས་
གཡོན་ གཉིསཿ ཡང་ན་ སྟེང་ ནས་ གཏིམས་ པས༔ རྗེས་ ལ་ མ་ ཡེངས་ པར་
བལྟས་པས༔ རྣལ་འབྱོར་བདག་གཞན་རིག་པའི་ཡེ་ཤེས་དེ་ཉིད་ཉམས་སུ་
མྱོང་བ་དཔག་པར་དཀའ་བ་དོན་སྐུ་དང་ཡེ་ཤེས་ཀྱི་དགོངས་པ༔ རབ་ཏུ་འདི་
ཉིད་ལ་འགྲུབ་པར་ཐེ་ཚོམ་མེད་དོ༔ ཐུན་བཞིའམ་དྲུག་ཏུ་ཉམས་སུ་བླང་ངོ་༔
འདི་ནི་རྒྱ་མཚོ་ཨར་ལ་གཏད་པའི་མན་ངག་གོ༔ རྒྱ་མཚོ་ལ་གསུམ༔ བརྡ་
རྟགས་སྒོའི་རྒྱ་མཚོ མཚོན་པ་དཔེའི་རྒྱ་མཚོ ཆོས་ཉིད་དོན་གྱི་རྒྱ་མཚོ་བར་
བཤད་དོ༔ གཉིས་པ་རྒྱ་མཚོ་དངས་སུ་གཞུག་པ་ནི༔ སྟན་བདེ་བ་ལ་རྡོ་ རྗེ་
སྐྱིལ་ཀྲུང་བྱ༔ བསམ་གཏན་གྱི་ཆོས་བྱ༔ སྐེད་པ་དྲང་བས་རྩ་དྲང་༔ རྩ་དྲང་
-54-



གཅུད་ཕུར་གསུམ་གྱི་རྒྱབ་ཡིག་གནད་བསྡུས་སྒྲོན་མེ་བི་མས་མཛད་པ།
བས་རླུང་དྲང་༔ རླུང་དྲང་པས་ཐིག་ལེ་དྲང་༔ ཐིག་ལེ་དྲང་པས་ཡེ་ཤེས་ཟང་
ཐལ་དུ་འཆར་ རོ༔ མིག་གིས་ལྟ་སྟངས་གསུམ་གང་མོས་གཅིག་ལ་བལྟས་
པསཿ སྣང་བ་ཆོས་སྐུའི་ཞིང་ཁམས་སུ་རྒྱས་པར་འཆར་རོ༔ ཡེ་ཤེས་ཀྱི་ཆོས་
ལྔ་ནི༔ སྐུ་ལས་འདས་པའི་ཡེ་ཤེས༔ སེམས་ལ་འདས་པའི་སངས་རྒྱས༔ ཀུན་
གཞི་ལས་འདས་པའི་ཆོས་སྐུ༔ ཡིད་ལས་འདས་པའི་ཤེས་རབ༔ འབྱུང་བ་
ལས་འདས་པའི་རང་གདངསཿ ཚིག་ལས་འདས་པའི་རང་སྣང་ངོ་༔ ཞི་གནས་
མི་རྟོག་དངོས་པོ་མཁའ་ཁྱབ་འདྲ༔ ལྷག་མཐོང་མ་རྨོངས་མཁའ་ལ་གཟའ་སྐར་
བཀྲམཿ བདེ་གསལ་མི་རྟོག་མཁའ་ལ་ཉི་ལྟར་གསལ༔ ཟུང་འཇུག་གཉིས་
མེད་ཉི་མ་འོད་ཀྱི་ཚུལ༔ རང་རིག་ཡེ་ཤེས་ཟང་ཐལ་ཤར་བ་དེ༔ ནམ་མཁའི་
ཁམས་སུ་ཕྱིན་ཡང་གཡང་ཟ་བ་དང་ལྟུང་བའི་སྡུག་བསྔལ་རིག་པ་ང་ལ་མེད༔
རི་རབ་ཀྱི་རྩེ་ལ་ཕྱིན་ཡང་ཉམ་ང་བ་དང་བྱིང་བ་མེད༔ རྒྱ་མཚོའི་གཏིང་དུ་ཕྱིན་
ཡང་གཤེར་བ་དང་སུབ་པ་མེད༔ མེ་དཔུང་གི་ནང་དུ་ཕྱིན་ཡང་ཚ་བ་དང་ཚིག་
པ་མེད༔ རིག་པ་ལྷུན་གྲུབ་དངོས་སམ་སྐྱེ་ཤིའི་སྐྱོན་གྱིས་མ་གོས༔ འཁོར་བའི་
དགེ་སྡིག་གིས་མ་གོས༔ སྐྱོན་མེད་རང་གྲོལ་ཆེན་པོར་ཤར་ནསཿ ཕྱོགས་རིས་
གཟའ་གཏད་མེད་པའི་ལྟ་བ་ཞེས་བྱའོ༔ ངོ་བོ་ཆོས་སྐུ་རྣམ་དག་སྤྲོས་བྲལ་ངང་
གིས་ སྟོང་ རང་ བཞིན་ ལོངས་ སྐུ་མཚན་དང་ དཔེ་ བྱད་ འཇའ་ཚོན་ སྐུ་རུ་
གསལ༔ སྤྲུལ་སྐུ་སྣ་ཚོགས་འགྲོ་བ་ཐུགས་རྗེས་འདུལ༔ ཆོས་ཉིད་མདངས་
ཅན་ཡེ་ཤེས་ཁ་དོག་ནི༔ མཐིང་ག་དཀར་སེར་དམར་ལྗང་ལྔ་རུ་གསལ༔ ཆོས་
དབྱིངས་ཡེ་ཤེས་ནམ་མཁའི་ངོ་བོ་ཉིད༔ མེ་ལོང་ཡེ་ཤེས་མ་སྐྱེ་མི་འགག་
གསལ༔ མཉམ་ཉིད་ཡེ་ཤེས་དབྱེར་མེད་ཐམས་ཅད་མཁྱེན༔ སོ་སོར་ཀུན་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རྟོག་མི་ཕྱེད་སོ་སོར་གསལཿ བྱ་བ་གྲུབ་པས་འབྲས་བུ་མངོན་དུ་གྱུརཿ སྐུ་ལྔ་
བསྟན་པས་དགོངས་སྤྱོད་མཁའ་ལ་གྲོལ༔ མཚན་མ་སྤྲོས་བྲལ་ཐ་སྙད་ཚིག་
ལས་ འདསཿ ཉིན་ནུབ་ མི་འོང་ ཉིན་མཚན་གཉིས་ སུ་ མེད༔ འཁོར་ འདས་
གཉིས་འཛིན་བསམ་པ་སྐྱེ་མི་སྲིད༔ ཁྲེགས་ཆོད་ལྟ་བའི་རྩི་ཡིས་ཟིན་པར་
གཅེས༔ སངས་རྒྱས་བསྟན་འཛིན་འཇིག་རྟེན་སྒྲོན་མའི་མཆོག མི་གཡོ་རྒྱ་
མཚོ་དངས་སུ་འཇུག་པའི་ཁྲིད ཉིན་མཚན་གསུམ་ན་རྟགས་འབྱུང་ཐེ་ཚོམ་
མེད༔ རྒྱ་མཚོ་ཨར་གཏད་ཀྱི་མུན་ཁྲིད༔ ཆོས་ཉིད་ཟད་པའི་ས་ལ་ཕྱིན་པའི་
རྣལ་འབྱོར་གྱི་དབང་ཕྱུག་ལྕེ་བཙུན་སེང་གེ་དབང་ཕྱུག་གིས་མཛད་པ་རྫོགས་
རིག་པ་མངོན་སུམ་མ་སྦྱངས་ན༔ བར་དོའི་ཡེ་ཤེས་བདུད་དུ་ལྡང་༔
རིག་པ་སྒྱུ་ལུས་སེམས་འཛིན་གྱིས༔ རང་ལ་རང་འཇིགས་ལུས་ངན་ལེན༔
དགོངས་སྤྱོད་མངོན་དུ་གྱུར་པ་ན༔ སྒྱུ་མའི་ལུས་འདི་འོད་གསལ་ལྷ༔ རིག་
པའི་དོན་ནི་དེ་བཞིན་ཉིད༔ རྟག་པར་ནམ་མཁའི་མཐའ་ལ་ལཿ ཆོས་ཉིད་
མཁའ་ལ་ཉི་ཤར་འདྲ༔ དགོངས་པ་ཆུ་བོ་གང་གཱའི་རྒྱུན༔ ལུས་མེད་ལུས་དེ་
ལུས་ ཀྱི་མཆོག༔ ལུས་ ཀྱི་མཐའ་ནི་ཆོས་ སྐུར་རྟོགསཿ བསམ་མེད་ སེམས་
སྤངས་སེམས་ཀྱི་མཆོག༔ ངག་མེད་སྨྲ་བརྗོད་ཡུལ་ལས་ གྲོལ༔ བརྗོད་མེད་
སྟོང་པ་ཆོས་ཀྱི་སྒྲ༔ གདུལ་བྱ་རྣམ་དག་ཆོས་ཉིད་ཞིང་ཁམས་ན༔ ཐམས་ཅད་
མཁྱེན་པའི་ཚུལ་གནས་པ༔ མ་རིག་སེམས་ཅན་གདུལ་དཀའ་འདུལ༔ ཐུགས་
རྗེའི་ ལྕགས་ཀྱུས་འགྲོ་བ་འདུལ༔ འཁོར་བའི་སེམས་ཅན་ཆོས་སྐུར་གྲོལ༔
ཡིད་བཞིན་རིན་ཆེན་རང་སར་གྲོལ༔ ཞེས་གསུངས་སོ༔ དགེའོ༔
-56-



༄༅། །བསམ་གཏན་མིག་གི་སྒྲོན་མ་བཞུགས་སོ༔
ཧཱུྃ༔ རང་རིག་རྡོ་རྗེ་སེམས་དཔའ་ལུ་གུ་རྒྱུད་ཀྱི་སྐུ་ལ་ཕྱག་འཚལ་ལོ༔
ཨེ་མ་སངས་རྒྱས་འབྲས་བུ་ཚེ་འདིར་བསྒྲུབ་པ་ཡིས༔ སྐལ་ལྡན་སྙིང་པོ་དོན་དུ་
གཉེར་བ་དེསཿ ཆོས་ཉིད་མངོན་སུམ་གནད་ལ་ཕེབས་པའི་ཕྱིར༔ སྤྱོད་པ་
གནད་དུ་འཁོར་འདས་རུ་ཤན་དབྱེ༔ དུར་ཁྲོད་ལུང་སྟོང་དག་ཏུ་རྒྱུ་བར་བྱ༔
བསྒོམ་པའི་གནད་དུ་འདུག་སྟངས་རྣམ་གསུམ་བསྟུན༔ ལུས་ངག་ཡིད་གསུམ་
དལ་བ་རབ་ཏུ་གཅེས༔ ལྟ་བའི་གནད་དུ་མི་འགུལ་གཟེར་གསུམ་གདབ༔
ལུ་གུ་རྒྱུད་ལ་རྟག་ཏུ་འདྲིས་པར་བྱ༔ མིག་གི་གསལ་བྱེད་སྨན་སྦྱར་བུ་ཛ་ཧུ་སྔགས་
ཉིད་བསྒྲུང་ ཆོས་ ཉག་གཅིག་ཀྱི་སྐུ་དང་དབང་པོ་མིག་ཞལ་མཇལ་བས༔ རིག་པ་
ཚད་ཕེབས་འཁྲུལ་སྣང་སངས་རྒྱས་ཏེ༔ ཕུང་པོ་ལྷག་མེད་སྟོང་གསུམ་འཇས་
བཀང་ནསཿ མཐོང་ཐོས་ཐམས་ཅད་འཁོར་བ་ཕྱིར་བསྙིལ་ཞིང་༔ ལྷུན་གྲུབ་ས་
ལ་ཀུན་ཏུ་བཟང་པོར་གྱུར༔ བདག་འདྲ་བྱེ་མ་མུ་ཏྲ་ཉིད་ཀྱིས་ཀྱང་༔ ཕྱི་ནང་
གསང་བ་བླ་མེད་མཆོག་ཉིད་ཀྱི༔ ཡང་གསང་སྙིང་གི་ཐབས་མཆོག་རྣམས་ལ་
འབད༔ རིག་འཛིན་ཆེན་པོར་འགྱུར་རོ་ཕྱི་རབས་སྙིང་བུ་རྣམས༔ དེ་ལ་དང་པོ་
ནས་ཡོ་གའི་མིག་གསལ་བར་བྱ་བའི་ཕྱིར༔ མིག་བསྲོ་ཞིང་བཀུ་མཉེ་བྱ༔ མིག་
ཤེད་བསྐྱེད་ཅིང་གསལ་བ་ལཿ ཨ་རུ་ར་རྒྱ་གར་མ་གོ་སྙོད་རྩྭ་ཨ་ཝ་དང་ སྔོ་
རྟག་ཏུ་ངུ་༔ སྦྲུལ་ཤ་རྣམས་རྩི་བཞིན་བཏགས་ཏེ༔ སྦྲང་རྩི་དང་སྦྱར་ནས་ལྟོ་
སྟོང་ལ་དུམ་རེ་ཟོས་ན༔ མིག་ཤེད་ཆེ་ཞིང་རིག་པ་ལུ་གུ་རྒྱུད་གསལ་བར་
-57-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འགྱུར་རོ༔ ཡང་འོ་མ་དང་སྐྱེར་པའི་བར་ཤུན་གྱི་ཁཎཱ་དང་༔ གཟི་ནག་ཁྲ་རྙིང་
བ་བརྡུངས་པའི་ཕྱེ་མ་དང་བྱ་ནག་མོའི་སྒོ་ངའི་སེར་པོ་དང་བཞི་སྦྱར་ཏེ༔ ཚེས་
གཅིག་དང་གནམ་སྟོང་དང་ཉའི་ཉིན་པར་ཐོ་རངས་ཁ་སྔོན་དུ་ཆུ་གྲང་མོས་
མིག་དང་གདོང་དག་པར་བཀྲུས་ཏེ༔ དེ་ནས་དེ་ཀུན་ལྡེ་གུས་མིག་ལ་བཀུས་
ནས༔ དེ་ནང་པར་བཞིན་བ་སེར་མོའི་འོ་མ་བཀོལ་བའི་ནང་དུ་ཤིང་མངར་
བཏབ་སྟེ་འཐུང་ན༔ མིག་འགྲིབ་པར་མི་འགྱུར་ཞིང་རིག་པ་ལུ་གུ་རྒྱུད་གསལ་
ལོ༔ རྡོ་སྦྱར་ལེན་རྩི་བཞིན་བཏགས་ལ༔ སྦྲང་དཀར་དང་སྦྱར་ནས་མིག་ལ་
བྱུགས་ན་སྐྱ་རིབ་སེལ་བར་འགྱུར་རོ༔ ཡང་ཤེལ་དང་༔ ཐོད་ལེ་ཀོར་དང་༔ ག་
པུར་དང་༔ གླ་རྩི་རྣམས་རྩི་བཞིན་སྦྱངས་ལ༔ བུ་ཁྱེའུས་འཐུང་བའི་འོ་མ་དང་
སྦྱར་ལ་མིག་ལ་བྱུགས་ན་རིག་པ་ལུ་གུ་རྒྱུད་གསལ་བར་འགྱུར་རོ༔ ཡང་སྨན་
སྨུག་པོ་སྦལ་རྒྱབ་དང་༔ རམ་རྩ་སྐམ་པོ་དང་༔ ཞུན་ཐིག་ལེ་དང་༔ ས་རམ་ཙ་
དང་དེ་རྣམས་རྩི་བཞིན་བཏགས་ཏེ་བུ་འཐུང་བའི་འོ་མ་དང་སྦྱར་ལཿ མིག་ལ་
ཡང་ཡང་བྱུགས་ན༔ ཞག་བདུན་ན་མིག་འགྲིབ་པ་ཕྱེད་དེ་རིག་པ་རྡོ་རྗེ་ལུ་གུ་
རྒྱུད་གསལ་ལོ༔ ཡང་རག་ཐལ་དང་༔ ཐོད་ལེ་ཀོར་དང་གཉིས་ཞིབ་པར་བྱས་
ཏེ༔ འོ་སྤྲིས་དང་སྦྱར་ཏེ་མིག་ལ་བྱུགས་ན༔ སྐམ་ཚག་དང་༔ དམར་ཚགས་
དང་སྐྱ་རིབ་སོས་ཏེ་རིག་པ་གསལ་ལོ༔ དགོང་མོ་ལྟེ་ཁུང་དུ་མར་བྱུག་ཀྱིན་
མཉེས་ན༔ མིག་སྐམ་ཚག་དང་མཆུ་རེངས་པ་སོས་སོ༔ ཡང་གོ་སྙོད་དང་༔ གླ་
རྩིའི་ཆུས་དགོངས་མོ་ལྟེ་ཁུང་དུ་བྱུགས་ན་མིག་གསལ་ཞིང་གངས་ལ་ཕྱིན་ཀྱང་
ཕྱིད་པར་མི་འགྱུར་རོ༔ དུས་རྒྱུན་དུ་ཞོགས་པར་རླུང་བཟུང་སྟེ༔ ལག་མཐིལ་
གཉིས་ཀྱིས་མིག་གཉིས་དྲག་པར་འཕུར་ནསཿ ཆུ་གཙང་མས་འཁྲུས་བྱས་ན༔
-58-



བསམ་གཏན་མིག་གི་སྒྲོན་མ།
མིག་གི་སྒྲིབ་ཤ་བཅད་ཅིང་༔ བཀྲུས་པ་ཞེས་བྱ་སྟེ༔ སྐྱ་རིབ་མི་འབྱུང་ཞིང་
གསལ་བར་འགྱུར་རོ༔ ཡང་མིག་ལ་ཤ་འཛེར་བྱུང་ན༔ ལྟོ་སྟོང་ལ་ཟན་དྲོན་མོ་
དུམ་གཅིག་གི་ནང་དུ་མར་དུམ་གཅིག་བཅུག་སྟེ༔ དེའི་རླངས་པ་མིག་ན་བ་ལ་
བདུག་ལ༔ ངག་ཏུ༔ ཨོ་སྲིན་ལོང་༔ བྱ་བ་ཉི་ཤུ་རྩ་གཅིག་བྱས་ཏེ་ཁར་བཅུག་
ན་ སོས་པར་འགྱུར་ རོ༔ ཡང་མིག་ལ་ ལིང་ཐོག་བྱུང་ན༔ གླ་རྩི༔ ཀ་ རཿ ཅུ་
གང་༔ ཞུན་ཐིག་ལེ་རྣམས་རྩི་བཞིན་བྱས་ཏེ༔ མིག་ལ་ཟི་ཙམ་རེ་གདབ་སྔགས་
འདི་ཅི་མང་དུ་བཟླས་ཏེ་ཕུག་རོན་གྱི་དང་རུའི་རྩེ་མོས་ལྕེ་རྩེ་ནས་བླངས་ལ་
མིག་ལ་བླན་པས་སོས་པར་འགྱུར་རོ༔ ཨོཾ་ལྷིང་ལྷིང་ཐོག་ཐོག་ཨ་ཙི་ལི་སྭཱ་ཧཱ༔
ཡང་མིག་ཏུ་རྡུལ་དང་གྲ་མ་སོང་ན༔ སྔགས་འདིས་ཕྱིན་པར་འགྱུར་རོ༔ ཨོཾ་ཡ་
མ་ད་ན་ཏིང་སྭཱ་ཧཱ༔ ཡང་དུས་གཉེན་པོའི་དུས་སུ་མིག་ལ་ཟན་བསྒྲོས་ལ་བརྒྱ་
རྩ་གཅིག་བཏང་ན་མིག་ལོང་བར་མི་འགྱུར་རོ༔ ཡང་རྩ་ཨ་བ་དང་༔ ཅོང་ཞི་
དང་༔ བྲག་ཞུན་དང་༔ སྦྲུལ་སྔོན་པོའི་ཤ་དང་༔ འབྲས་བུ་གསུམ་དང་༔ དོམ་
མཁྲིས་དང་༔ ཁྱི་ནག་པོའི་མཁྲིས་པ༔ སྤྲེའུའི་མཁྲིས་པ༔ རྟ་ནག་པོའི་མཁྲིས་
པ༔ མིའི་མཁྲིས་ པ འུག་པའི་མཁྲིས་ པ༔ སྔོ་རྟག་ཏུ་ངུ་༔ དེ་རྣམས་ སྦྲང་རྩི་
དང་སྦྱར་ཏེ༔ ལྟོ་སྟོང་ལ་ཟླ་བ་གསུམ་ཟོས་ན་ཤའི་སྤྱན་དང་ལྡན་ཅིང་རིག་པ་རྡོ་
རྗེ་ལུ་གུ་རྒྱུད་གསལ་བར་འགྱུར་རོ༔ ཡང་སྲིན་བུ་མེ་ཁྱེར་དང་༔ ལྷང་མ་ལྷང་
ཚེར་དང་༔ དེ་མོ་ནག་མོའི་སྒོ་ང་དང་སྦྱར་ལཿ མིག་གི་སྟེང་དུ་བླན་ཅིང་ཕྱིན་ན་
འོད་སྣ་ཚོགས་པ་འཆར་པར་འགྱུར་ངེས་སོ༔ སྔགས་འདི་ཡང་འབུམ་ཚོའམ་ཅི་
མང་དུ་ཡི་དམ་བྱས་ཏེ་བཟླས་ན༔ འོད་ཀོར་ཕོར་པ་ཙམ་དུ་འཕེལ་བར་འགྱུར་
རོ༔ ཨོཾ་ཆེན་ཀོང་ཆེན་བྷ་ཧན་ཞུན་ཆེན་ཞུ་ཧ་ན་ལྷ་མི་སྟོན་ཡཾ༔ དེས་ནི་ཡེ་ཤེས་
-59-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཀྱི་སྤྱན་གསལ་ཞིང་རྒྱས་པར་འགྱུར་རོ༔ རྩ་ལམ་ཐམས་ཅད་བྱང་ཞིང་རིག་པ་
འཕེལ་བར་འགྱུར་རོ༔ ལར་མིག་ལ་ཕན་པའི་སྨན་རྣམས་སྦྱང་ཞིང་༔ སྔགས་
ལ་ཡང་འབད་པར་བྱའོ༔ མན་ཤེལ་དང་༔ རིན་ཆེན་དང་༔ སུརྱ་དང་༔ ཙནྡྲ་
དང་༔ ཨཱ་ལོ་ཀེ་ཐབས་སྣ་ཚོགས་ལ་བསླབ་ཅིང་༔ རིག་པ་དངོས་ཀྱི་འཕེལ་རྩི་
བར་བྱའོ༔ ཀྱེ་མ་རིག་པ་དངོས་ཉིད་ལྷ་བའི་སྐྱེས་བུ་རྣམས༔ སྒྲོན་གསལ་མན་
ངག་འདི་ལ་ནན་ཏན་མཛོད༔ དངོས་པོ་གཤིས་ཀྱི་གནས་ལུགས་ལུ་གུ་རྒྱུད
འདི་ལས་ཆོས་གཞན་ཡོད་རེ་ན་ར་ཀན༔ བྱས་ཆོས་ཚེ་འདིར་ཤོར་བའི་གང་
ཟག་རྣམས༔ བྱར་མེད་གནས་ལུགས་བལྟས་ན་མི་ལེགས་ སམ༔ འདི་མེད་
ཆོས་ལ་འབུངས་ཀྱང་སངས་རྒྱས་རིང་༔ དེ་ཕྱིར་ཉག་གཅིག་བསྒོམས་ན་མི་
ལེགས་ སམ༔ རིག་ འཛིན་ ལྷག་མེད་འགྲུབ་ པ་ རྣམས་ དང་ནི༔ དབྱེར་མེད་
གཅིག་ཏུ་བསྲེས་ན་མི་ལེགས་སམ༔ དུས་གསུམ་སངས་རྒྱས་འདི་དང་ཞལ་
མཇལ་ནསཿ འབྲས་བུ་ཕྱི་དུས་རེ་བས་ག་ནས་འོང་༔ ཟག་བཅས་སྒྱུ་ལུས་
ཁོལ་ པོ་ གཏན་ མི་ནུས༔ རྡོས་ བཅས་ ད་ རེས་ཆོད་ཅིག་ སྲིན་བུ་ཚོ༔ བསམ་
གཏན་མིག་གི་སྒྲོན་མ་ཞེས་བྱ་བ༔ པཎྜི་ཏ་ཆེན་པོ་བི་མ་ལ་མི་ཏྲས་མཛད་པ་
རྫོགས་སོ༔ རྒྱ་རྒྱ་རྒྱ༔ ཁ་ཐཾ༔ བླ་མ་དམ་པ་ཀུ་མ་རཱ་ ཛའི་གདམས་པ༔ བྱར་
མེད་ཀློང་ཡངས་ཀྱི་རྣལ་འབྱོར་པ་ཀློང་ཆེན་རབ་འབྱམས་ཀྱིས་ནན་ཏན་དུ་
ཞུས་པ་ལྕི༔ རྒྱ་རྒྱ་རྒྱ༔ དགེའོ༔
༈ ཉེ་རྟེན་འབྲེལ་བསྡུས་པའི་སྒྲོན་མ་དང་། ཉོ་རྡོར་སེམས་དམིགས་
དྲུག་རྩ་བ་བཅས་དཔེ་མངོན་ན་སླར་འདིར་འཇུག །
-60-



༄༅། །ལྕེ་བཙུན་གྱི་མགུར།
སངས་རྒྱས་ལ་ཡིད་ཆེས་སྐྱེས་ཙ་ན༔ བརྒྱུད་པའི་བྱིན་རླབས་འབྱུང་བར་
ངེས༔ གོང་མ་ལ་མོས་པ་སྐྱེས་ཙ་ན༔ ཐུགས་རྗེའི་བྱིན་རླབས་འབྱུང་བར་ངེས
བླ་མ་ལ་གདུང་བ་སྐྱེས་ཙ་ན༔ ཉམས་དང་བྱིན་རླབས་སྐྱེ་བར་ངེས༔ སྣང་སྲིད་
ཆོས་སྐུར་ཤེས་ཙ་ན༔ ཉོན་མོངས་རང་སར་གྲོལ་བར་ངེས༔ ཡེ་གྲོལ་གཅེར་
བཞག་གིས་རྒྱས་ཐེབས་ན༔ སངས་རྒྱས་དགོངས་པ་ཡིན་པར་ངེས༔ ལུས་ངག་
བདེ་བ་རྙེད་ཙ་ན༔ བླ་མའི་བྱིན་རླབས་ཡིན་པར་ངེས༔ འཁྲུལ་པ་ཕྱི་རོལ་གྱི་
སྣང་བ་འགགས་ཙ་ན༔ རང་གི་རྩོལ་བ་ཡིན་པར་ངེས༔ དེ་ལྟར་རྟོགས་པའི་
རྣལ་འབྱོར་བདག འཁོར་འདས་རུ་ཤན་ཕྱེད་པས་བདེ༔ ཞེས་ལྕེ་བཙུན་གྱི་
མགུར་རོ༔ ཨཱི༔ ཛ་ཡནྟུ འདི་མན་དཀར་ཆག་ན་མི་སྣང་
- 61 -



༄༅། །ཚིག་དོན་བཅུ་གཅིག་པ་ཞེས་བྱ་བ་
བཞུགས་པ་ལགས་སོ༔
དཔལ་ལྡན་རྡོ་རྗེ་འཆང་ཆེན་དང་༔ བླ་མ་དང་ནི་ཡི་དམ་ལྷ༔ མཁའ་
འགྲོ་བདེ་བ་འབྱིན་པ་ལ༔ ལུས་ངག་ཡིད་ཀྱིས་ཕྱག་འཚལ་ལོ༔ དེ་ལ་ཡང་
དག་པར་རྫོགས་པའི་སངས་རྒྱས་ཐུགས་རྗེ་ཆེ་ལ་ཐབས་མཁས་པའི༔ སྟོན་པ་
ཀུན་ཏུ་ བཟང་ པོསཿ ཆོས་ ཀྱི་ སྐུ་འོད་ གསལ་བའི་ ངང་ ལས༔ ལོངས་ སྤྱོད་
རྫོགས་པའི་སྐུ་མཚན་དང་དཔེ་བྱད་ཀྱིས་བརྒྱན་པའི་སྐུར་བྱོན་ཏེ༔ གདུལ་བྱ་
འགྲོ་བའི་རྒྱུད་ཐ་དད་ཀྱང་༔ འདིར་སྐལ་ལྡན་གང་ཟག་གཅིག་སངས་རྒྱ་བར་
བྱེད་པ་ལ་ཚིག་དོན་བཅུ་གཅིག་སྟེ༔
དང་པོ་རྟོགས་ཏེ་སངས་རྒྱས་མ་བྱུང་༔ མ་རྟོགས་ཏེ་སེམས་ཅན་མ་བྱུང་
བའི་སྔོན་རོལ་ན༔ གཞི་དངོས་པོ་གཤིས་ཀྱི་གནས་ལུགས་ཇི་ལྟར་གནས་པ་
དང་གཅིག དེ་ལྟར་གནས་པ་དེ་ལ་འཁྲུལ་པ་ཇི་ལྟར་བྱུང་བའི་ཚུལ་གཏན་ལ་
དབབ་པ་དང་གཉིས༔ འཁྲུལ་ཀྱང་སེམས་ཅན་ལ་ཡང་དག་པར་རྫོགས་པའི་
སངས་རྒྱས་ཀྱི་སྙིང་པོའམ་ས་བོན་ཇི་ ལྟར་གནས་པ་དང་གསུམ༔ དེ་ཉིད་
གནས་པ་རང་གང་ན་གནས་བསྟན་པ་དང་བཞི༔ དེ་ལྟར་གནས་པའི་ཡེ་ཤེས་
ལམ་གང་ནས་བྱུང་བསྟན་པ་དང་ལཿ དེ་ཉིད་སྒོ་གང་ནས་འཆར་བསྟན་པ་དང་
དྲུག དེ་ ཡུལ་ གང་ན་སྣང་བ་ དང་བདུན༔ དེ་ལྟར་ཉམས་ སུ་ བླང་བ་ དང་
བརྒྱད༔ ཉམས་སུ་མྱོང་བའི་ཚད་བཟུང་བ་དང་དགུ གལ་ཏེ་ཉམས་སུ་མ་



ཚིག་དོན་བཅུ་གཅིག་པ།
ལོན་པར་ཚེའི་དུས་བྱས་པ་ན་ཆོས་ཉིད་བར་དོ་ཇི་ལྟར་འཆར་བ་དང་བསཿ ཐ་
མ་གྲོལ་བ་ཆེན་པོ་དང་བཅུ་གཅིག་གོ༔
༈ དེ་ལ་དང་པོ་ནི་སྤྱིར་རྫོགས་པ་ཆེན་པོའི་ལུགས་ཀྱི་ཀ་དག་ལྷུན་གྲུབ་འདོད་ན་
བདུན་ནོ་གྲུབ་མཐའི་རྗེས་སུ་འབྲངས་པ་དང་༔ ལམ་རྗེས་སུ་འཛིན་པའི་གང་ཟག་
དེ་དགག་པའི་གཞུང་ངོ་གཉིས་ ལསཿ འདིར་ ལམ་ རྗེས་ སུ་ འཛིན་ པའི་ སྟེ༔ དེ་ ཡང་ རེ་
ཞིག་ཚིག་གིས་གཏན་ལ་དབབ་ འཁོར་འདས་གཉིས་ཀྱི་དེ་དགག་པའི་གཞུང་ངོ་པ་ནི༔ ཐོག་མའི་
གཞི་དེ་ངོ་བོ་རང་བཞིན་ཐུགས་རྗེ་གསུམ་དུ་གནས་ཏེ༔ དེ་ཡང་ངོ་བོ་སྟོང་ལ་
རང་བཞིན་གསལ་བ༔ ཐུགས་རྗེ་འགག་པ་མེད་པའོ༔ དེ་ཡང་ངོ་བོ་སྐུ་གཞིའི་དུས་
ན་རུ་གནསཿ རང་བཞིན་གསུང་དུ་གནས་༔ ཐུགས་རྗེ་ཐུགས་སུ་གནས་པའོ༔
དེ་ ཡང་ ངོ་ བོ་ རྒྱན་ དག་ གདན་ ཁྲི་ མེད་ པའི་ སྐུ་རུ་འབྲས་བུའི་དུས་ན་ཡོད་གཞིའི་དུས་ན་མེད་
གནས༔ རང་བཞིན་ཁ་དོག་སྣ་ཚོགས་སུ་འབར༔ ཐུགས་རྗེ་འཆར་གཞི་འགག་
མེད་དུ་གནས་པས་ཀུན་ལ་ཁྱབ་བོ༔ དེ་ཡང་ངོ་བོ་སྟོང་པས་རྟག་པའི་ཕྱོགས་སུ་
མ་ལྷུང་༔ རང་བཞིན་གསལ་བས་ཆད་པའི་ཕྱོགས་སུ་མ་ལྷུང་༔ དེ་ཀུན་ལ་
ཁྱབ་པའི་ངོས་ནས་བེམ་པོའི་ཕྱོགས་སུ་མ་ལྷུང་བའོ༔ ཡང་ངོ་བོ་འཁྲུལ་པར་མི་
གནས༔ ཐུགས་ རྗེ་ངོ་བོ་ཀ་དག་ལྷུན་གྲུབ་འཁྲུལ་པར་རང་བཞིན་ལྷུན་གྲུབ་མི་ སྲིད་ པའི་ ཐུགས་རྗེ་ཀུན་
ཁྱབ་བོ༔ དེ་ཡང་ངོ་བོ་སྐུ་ ཡིན་པས་མི་འགྱུར༔ རང་བཞིན་འོད་ཡིན་པས་རང་
གསལ༔ ཐུགས་རྗེ་ཡེ་ཤེས་ཡིན་པས་མཁྱེན་པའི་ཆ་མ་འགགས་པར་སོ་སོར་
གསལ་ལོ༔ དེ་ཡང་མཁྱེན་པའི་ཆ་གཞི་གནས་པའི་ཡེ་ཤེས་གསུམ་དུ་བཞུགས་
སོ༔ དེ་ནི་ཐོག་མ་ཇི་ལྟ་བའི་གནས་ལུགས་སོ༔
༈ ད་ནི་གཉིས་པ་དེ་ལས་འཁྲུལ་པ་ཇི་ལྟར་བྱུང་བའི་ཚུལ་བསྟན་པ་ནི༔



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ངོ་བོ་རིག་པ་ཡེ་ཤེས་ཀྱིས་འཁྲུལ་གཞིའི་རྒྱུ་བྱས་ནས་བདག་ཉིད་གཅིག་པའི་
མ་རིག་པར་གྱུར༔ རང་བཞིན་གྱིས་འཁྲུལ་པའི་རྐྱེན་བྱས་པས་འཕེན་པའི་
ལས་ཀྱི་རླུང་ལངས་ཏེ་དེ་ལ་ཁ་དོག་ཏུ་གསལ་བས་ལྷན་ཅིག་སྐྱེས་པའི་མ་རིག་
པར་སོང་༔ ཐུགས་རྗེ་འཁྲུལ་བའི་འབྲས་བུ་བྱས་ཏེ་ཞིག་གནས་ཀྱི་ཡེ་ཤེས་
ལས་ཀུན་ཏུ་བརྟགས་པའི་མ་རིག་པར་གྱུར༔ ད་ལྟ་རིག་མ་རིག་ལག་པའི་ལྟོ་
རྒྱབ་རྟོགས་པ་ལྟར་མ་ཤེས་པས་རིག་པ་ལ་ལྟོས་པའམ་རིག་པ་འཁྲུལ་པ་ལ་
ལྟོས་པའི་འཁྲུལ་པ༔ དེ་ལ་བརྟགས་པས་མིང་གི་ཚོགས་སུ་ཤར་ཏེ༔ འདི་ནི་
རིག་ པ་ ཡེ་ཤེས་ སོ༔ འདི་ནི་མ་རིག་པའམ་འཁྲུལ་པའོ༔ ཞེས་ མིང་དུ་མ་
བཏགས་པས་ཀུན་ཏུ་བརྟགས་པའི་མ་རིག་པར་གྱུར༔ དེ་ལ་ཡུལ་དང་ཡུལ་
ཅན་དུ་འཛིན་པ་དཔེར་ན་སྐྱེས་བུའི་བྱད་དང་འདྲ་བསཿ འཁྲུལ་བའི་རྒྱུ་བྱས་
པས་རྒྱུའི་རྐྱེན་ཞེས་པ་མ་རིག་པ་གསུམ་མོ༔ དེ་ལ་དམིགས་པའི་རྐྱེན་ཞེས་པ་
ཡུལ་ལ་དམིགས་པ་སོ་སོར་ཤར་བས་མེ་ལོང་ལྟ་བུའོ༔ ང་བདག་དང་གཟུང་
འཛིན་སྣ་ཚོགས་པ་བདག་པོའི་རྐྱེན་དུ་གསུམ་དུས་མཚུངས་པས་མཚུངས་པའི་
རྐྱེན་ཞེས་པ་མ་དག་པ་དངོས་སུ་སོང་བ་ནི་དཔེར་ན་མིང་མེད་པ་མིང་དུ་སོང་
བ་དང་འདྲའོ༔ དེ་ལྟར་ངོ་མ་ཤེས་ཤིང་འཁྲུལ་པས་འགྲོ་བའི་ཡུལ་དང་ལས་
དང་༔ དབང་པོ་དང་༔ ཉོན་མོངས་པ་དཔག་ཏུ་མེད་པ་འབྱུང་བའོ
༈ ད་ནི་གསུམ་པ་ད་ལྟར་འཁྲུལ་ཀྱང་སེམས་ཅན་རྣམས་སངས་རྒྱས་
སྙིང་པོས་ཇི་ལྟར་ཁྱབ་ཚུལ་ནི༔ འགྲོ་བ་གཅིག་གི་ལུས་ལ༔ སྐུ་ལཿ རིགས་ལྔ༔
ཡེ་ཤེས་ལྔ༔ རླུང་ལྔ༔ ཤེས་རབ་ལཿ འོད་ལྔ་སྟེ རིག་པའི་ཡེ་ཤེས་ལྔ་ཚན་དུ་
གནས་པས༔ བདེ་གཤེགས་སྙིང་པོས་འགྲོ་ཀུན་ཡོངས་ལ་ཁྱབ ཅེས་པ་དང་༔



ཚིག་དོན་བཅུ་གཅིག་པ།
རང༌ ལུས་ རྡོ་ རྗེ་ སངས་ རྒྱས་ ཉིད༔ རང་ གི་ ལུས་ ལ་ སངས་ རྒྱས་ བཞུགས
གཞན་ནས་སངས་རྒྱས་བསྟན་དུ་མེད༔ ཅེས་པའོ༔ དེ་ཡང་རིག་པའི་ཡེ་ཤེས་
ཉིད༔ རྣམ་པ་ཡུལ་དེ་ཉིད་ལ་ རིག་པའི་ཡེ་ཤེས་སྣང་བས༔ རྣམ་པར་སྣང་
མཛད་སྐུ་རང་བྱུང་བས་དེ་ཉིད་གཞན་ནས་བཙལ་མ་དགོས་པའོ༔ རྡོ་རྗེ་ནི་
རིག་པའི་ངོ་བོ་མི་འགྱུར་པ་དེ་ལ་རྣམ་རྟོག་གིས་མི་བསྐྱོད་པས༔ རིག་པ་ཉིད་
རྡོ་རྗེ་མི་འགྱུར་བའི་སྐུར་བྱུང་བའོ༔ ཡང་རིག་པའི་ཡེ་ཤེས་དེ་ཉིད་ལས་ཉམས་
གོང་འཕེལ་གྱི་སྣང་བ་ལ་སོགས་ཏེ༔ ཡོན་ཏན་གྱི་འཕེལ་སྒོ་དཔག་མེད་བྱུང་
བསཿ རིན་ཆེན་འབྱུང་ལྡན་དུ་རང་བྱུང་བའོ༔ ཡང་རིག་པའི་གསལ་ཆ་འོད་
ཟེར་མཐའ་ཡས་པར་སྣང་བས༔ སྣང་བ་མཐའ་ཡས་འོད་དཔག་མེད་དུ་རང་
ཤར་བའོ༔ ཡང་རིག་པ་ཡེ་ཤེས་ཉིད་ཡེ་ཤེས་ཀྱི་ངོ་བོར་ཡོད་ལ༔ དེ་ཉམས་སུ་
བླངས་པས་འགྲུབ་ངེས་ན༔ དོན་ཡོད་གྲུབ་པར་རང་བྱུང་བའོ༔ དེ་ལྟར་རྫོགས་
པ་ཆེན་པོའི་རྣལ་འབྱོར་པས་ཡི་དམ་གྱི་ལྷ་གཞན་ནས་བཙལ་ཞིང་བསྒོམ་དུ་
མེད་དེ༔ ཚི་ཆད་པའི་ནད་དང་བྲལ་བའོ༔ ཡང་རང་གི་སེམས་ཉིད་རིགས་ལྔར་
འབྱུང་སྟེ༔ རིག་པ་སྐྱེ་མེད་ཀྱི་དབྱིངས་སུ་རྩལ་འགག་མེད་གཤེགས་ཤིང་ཐིམ་
པས་ན༔ དེ་བཞིན་ གཤེགས་ པའི་ རིགས་ཡིན་ལ༔ དེའི་ངོ་བོ་རྐྱེན་གྱིས་མི་
འགྱུར་བས་རྡོ་ རྗེའི་ རིགས་སོ༔ དེ་ལ་ཡོན་ཏན་ཐམས་ཅད་ རང་ རྫོགས་ སུ་
གནས་པས་རིན་པོ་ཆེའི་རིགས་ཡིན་ལ༔ དེའི་ངོ་བོ་སྐྱོན་གྱིས་མ་གོས་པས་
པདྨའི་རིགས་སོ༔ ཐམས་ཅད་རིག་པའི་ཆོ་འཕྲུལ་གྱི་ལས་སུ་འདུག་པས་ལས་
ཀྱི་རིགས་ཞེས་བྱའོ༔ དེ་ཡང་རིག་པ་ཉིད་ཡེ་ཤེས་ལྔར་ཡང་གནས་ཏེ་ཆོས་སྤྱི་
དང་རང་གི་མཚན་ཉིད་དམ༔ གཟུགས་ཅན་ཐམས་ཅད་རིག་པའི་ངང་ལས་
-65-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསལ་བས་མེ་ལོང་ལྟ་བུའི་ཡེ་ཤེས་སོ༔ ཆོས་ཅན་སྣ་ཚོགས་ཆོས་ཉིད་སྐྱེ་བ་
མེད་པའི་ཀློང་དུ་མཉམ་པས་མཉམ་པ་ཉིད་ཀྱི་ཡེ་ཤེས་སོ༔ དེ་ཉིད་ཀྱི་ངང་
ལས་ཡོན་ཏན་ཀྱི་ཆ་མ་འདྲེས་པར་སོ་སོར་གསལ་བས་སོ་སོར་ཀུན་ཏུ་རྟོགས་
པའི་ཡེ་ཤེས་སོ༔ དེ་ཡང་འབད་རྩོལ་གྱིས་བསྒྲུབ་མི་དགོས་ཏེ༔ ཡེ་ནས་རང་
གསལ་ལྷུན་གྲུབ་ཏུ་གནས་པས་བྱ་བ་གྲུབ་པའི་ཡེ་ཤེས་སོ༔ དེ་ཐམས་ཅད་
ཀྱང་ཐ་དད་མ་ཡིན་ཏེ༔ ཆོས་ཉིད་སྟོང་ཉིད་དུ་རོ་གཅིག་པས་ཆོས་ཀྱི་དབྱིངས་
ཀྱི་ཡེ་ཤེས་སོ༔ རང་རིག་པ་ཉིད་འོད་ལྔར་ཡང་བྱུང་ཏེ༔ རིག་པ་ཉིད་ལ་ལས་
དང་ཉོན་མོངས་ཀྱི་མ་གོས་པས་དཀར་པོ་ལྟར་ཡང་སྣང་ངོ་༔ ཡོན་ཏན་རྫོགས་
པའི་ཕྱིར་སེར་པོ་ལྟར་ཡང་སྣང་ངོ་༔ ཐམས་ཅད་རིག་པ་དབང་དུ་འདུས་པས་
དམར་པོ་ལྟར་ཡང་སྣང་ངོ་༔ རྩོལ་བ་ལས་འདས་པས་ལྗང་གུའོ༔ སྣ་ཚོགས་སུ་
ཤར་ཡང་ངོ་བོ་ལ་འགྱུར་བ་མེད་པས་མཐིང་ག་ལྟར་ཤར་བའོ༔ རིག་པ་ཉིད་
རླུང་ལྟར་ཡང་འབྱུང་སྟེ༔ རིག་པ་ཡེ་ཤེས་ཀྱི་དྲོད་འབེབས་པའི་ཕྱིར་མེ་དང་
མཉམ་པའི་རླུང་ཞེས་བྱ༔ འཁོར་འདས་ཀུན་གྱི་སྲོག་འཛིན་པས་སྲོག་འཛིན་གྱི་
རླུང་ངོ་༔ དབང་པོ་དང་ཡུལ་དང་ཁ་དོག་ལ་སོགས་པར་འབྱེད་པས་ན་དངས་
སྙིགས་འབྱེད་པའི་རླུང་ངོ་༔ འཁོར་འདས་ཀུན་ལ་ཁྱབ་པས་ཁྱབ་བྱེད་ཀྱི་རླུང་
འཁོར་བའི་སྲོག་བཅད་ནས་མྱ་ངན་ལས་འདས་པའི་སར་འཕེན་པས་ན་སྙིང་
རྗེ་མེད་པ་ལས་ཀྱི་རླུང་ཞེས་བྱའོ༔ རིག་པ་ཉིད་ཤེས་རབ་ལྔར་ཡང་གནས་ཏེ༔
འཁོར་འདས་ཐམས་ཅད་ཀྱི་འབྱུང་གཞིར་གྱུར་པ་འབྱེད་པ་མེད་པའི་ཤེས་རབ་
བོ༔ རང་རིག་པའི་ངང་ལས་མ་འདས་པས་སྡུད་པར་བྱེད་པའི་ཤེས་རབ་བོ༔
དེ་ཐམས་ཅད་ཀྱི་ངོ་བོར་བྱུང་བས་ཁྱབ་པར་བྱེད་པའི་ཤེས་རབ་བོ༔ དེ་ཉིད་ཡེ་
-66-



ཚིག་དོན་བཅུ་གཅིག་པ།
ཤེས་ཀྱི་རླུང་ལ་བརྟེན་ནས་རིག་པ་མཁའ་ལ་སྤྱོད་པས་ན་སྐྱེད་པའི་ཤེས་རབ་
བོ༔ འཁོར་འདས་གཉིས་ཀའི་སྒྲོ་འདོག་གཅོད་པས་ན་སྒྲོ་འདོགས་གཅོད་པའི་
ཤེས་རབ་ཏུ་གནས་པའོ༔ དེ་ལྟར་རིག་པ་ཉིད་ལས་གཞན་མེད་པས་ན་རང་
བྱུང་གི་ཡེ་ཤེས་ཞེས་བྱ༔ དེ་ཡང་ངོ་བོའི་ཆ་ལ་སྐུར་གནས་པ་མཉམ་གཞག་གི་
དུས་ན་ཆོས་སྐུ་ཉིད་ལཿ མཉམ་རྗེས་གཉིས་མེད་དུས་ན་ལོངས་སྐུའོ༔ རྗེས་ཀྱི་
དུས་ན་སྤྲུལ་པའི་སྐུའོ༔ རང་བཞིན་འོད་དུ་གསལ་བས་གཞི་ལ་རང་གསལ་དུ་
གནས་ཏེ༔ རྟགས་སྒྲོན་མ་ལགས་པའོ༔ ཐུགས་རྗེའི་ཆ་ཡེ་ཤེས་སུ་གནས་པའོ༔
དེ་ལྟར་ཐམས་ཅད་ཀྱི་གཞིར་གནས་པས་སངས་རྒྱས་བཙལ་མི་དགོས་ཏེ༔
རང་སེམས་ཡེ་ནས་སངས་རྒྱས་ཡིན་པའི་གཏན་ཚིགས་སོ༔
༈ ད་ནི་བཞི་པ་རིག་པའི་ཡེ་ཤེས་དེ་གནས་པ་གང་ན་གནས་བསྟན་པ་
ནི༔ དེ་ཡང་ལུས་ཀྱི་དཀྱིལ་ན་ཙིཏྟ་རིན་པོ་ཆེའི་གཞལ་ཡས་ཁང་ན་གནས་ཏེ
ཞི་བའི་སྐུ་ཡུངས་འབྲུ་ཙམ་ལ་སྤྱན་ཕུལ་ཐག་ཙམ་དུ་གནས་སོ༔ དེ་ཡང་སྐུ་
ཡུངས་འབྲུ་ཙམ་ཞེས་པ་ནི༔ ཕྲ་ཞིང་རྟོགས་པར་དཀའ་བའི་ཆ་ནས་བཞག་ལ༔
སྤྱན་ཕུལ་ཐག་ཙམ་ལ་ཞེས་པ་ཉམས་ལེན་ཕྲ་མོ་ལ་བརྟེན་ནས་ཡེ་ཤེས་ཀྱི་སྣང་
བ་རྒྱ་ཆེན་པོ་ལ་དགོངས་པའོ༔ དེ་ཡང་ངོ་བོ་སྐུ་རུ་གནས་པ་བུམ་སྐུ་ལྟ་བུའོ༔
རང་བཞིན་འོད་དུ་གནས་པ་ནི་བུམ་ནང་གི་མར་མེ་ལྟ་བུའོ༔ ཐུགས་རྗེ་ཟེར་དུ་
གནས་པས་སྒྲོན་མའི་གོ་མ་འགགས་པར་གསལ་བའོ༔ དེའི་ཞར་ལ་མ་རིག་པ་
དང་༔ ཉོན་མོངས་པ་དང་༔ ལས་དང་བག་ཆགས་དང་རྣམ་པར་རྟོག་པ་ལ་
སོགས་ཀྱང་ལས་ཀྱི་རླུང་གིས་སྟོབས་བྱས་ནས་གློ་བ་ན་གནས་པའོ༔
༈ ད་ནི་ལྔ་པ་དེ་ལྟར་གནས་པའི་རིག་པའི་ཡེ་ཤེས་དེ་ལམ་གང་ནས་
-67-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བྱུང་བསྟན་པ་ནི༔ རྩ་རྣམས་ནས་འབྱུང་བ་སྟེ༔ དེ་ཡང་རྩའི་མཚན་ཉིད་ཤེས་
པར་བྱེད་པ་ལ་ལུས་ཀྱི་མཚན་ཉིད་ཤེས་དགོས་ཏེ༔ དེ་ཡང་ལུས་ཆགས་པའི་
མཚན་ཉིད་མ་ཤེས་ན༔ དེ་ན་གནས་པའི་མཚན་ཉིད་མི་ཤེསཿ དེ་མ་ཤེས་ན་ཐ་
མ་ལུས་འཇིགས་པའི་མཚན་ཉིད་མི་ཤེསཿ དེ་ལྟར་མ་ཤེས་ན་རྩ་ཡི་གནས་
ལུགས་མི་ཤེས་སོ༔ དེ་ཡང་ལུས་ཆགས་པའི་མཚན་ཉིད་སྐྱེ་བ་སྔ་མ་འདས་
ནས་བར་མ་དོ་ཡིད་ཀྱི་ལུས་ཅན་དེ་ཤེས་པ་ཕྱ་ཕྱོ་ཡད་ཡད་དུ་གནས་པ་ལས༔
ཕོ་མོ་འཁྲིག་པ་སྤྱོད་པའི་དྲུང་དུ་སྔོན་གྱི་ལས་ཀྱིས་བདས་པ་ཤ་གསར་ལ་སྦྲང་
བུ་འདུ་བ་ལྟར་འཕུང་སྟེ༔ ལ་ལའི་སྲོག་ཀྱང་འཆད་པའོ༔ དེས་ན་ལས་བཟང་
ངན་གྱིས་སྐྱབས་གནས་སུ་མཐོང་ནསཿ བཤང་པའི་ལམ་ནས་ཞུགས་ཏེ༔ མའི་
མངལ་གྱི་རྒྱས་འཐུམས་ནས༔ རླུང་སེམས་གཉིས་དང་ཁུ་ཁྲག་འདྲེས་ཏེ༔ དེ་
ལྟར་རྒྱུ་རྐྱེན་ཁུ་ཁྲག་གཉིས་ལས་ཀུན་རྫོབ་ཀྱི་འབྱུང་བ་བཞིའི་ལས་ཀྱིས་བྱེད་
པ་རྐྱེན་དུ་འགྱུར༔ རླུང་སེམས་གཉིས་ལས་དོན་དམ་གྱི་འབྱུང་བ་བཞིའི་བྱེད་
པ་ཅན་དུ་སོང་བས༔ ཞག་དང་པོ་ལ་ཆུའི་བྱེད་པའི་ལས་ཀྱིས་བཞི་པོ་དེ་དག་
གཅིག་ཏུ་བསྡུས་པ་ལསཿ མེར་མེར་པོའི་གཞི་ཡུངས་འབྲུ་ལ་བརྒྱར་གཤེགས་
པའི་ ཆ་ཙམ་དུ་ བྱས༔ ཞག་གཉིས་ པ་ ལ་སའི་བྱེད་པའི་ལས་ཀྱིས་དེ་དག་
གཅིག་ཏུ་གནས་ཤིང་བརྟན་པར་བྱས་ཏེ་ཉུང་འབྲུའི་བཅུ་ ཆ་ཙམ་དུ་བྱས
གསུམ་པ་ལ་མེའི་བྱེད་པའི་ལས་ཀྱིས་མེར་མེར་གྱུ་གྱུ་བ་དངུལ་ཆུའི་རྣམ་པ་ལྟ་
བུར་འཕར་ཞིང་གཞན་དང་མ་འདྲེས་པར་ཉུང་འབྲུ་སུམ་ཆ་ཙམ་དུ་བྱསཿ བཞི་
པ་ལ་རླུང་གི་བྱེད་པའི་ལས་ཀྱིས་ཐིག་ལེ་ཕྲ་མོ་དེ་དག་ཀྱང་བརྒྱ་སྟོང་དུ་འཐོར་
ནས༔ སླར་དངུལ་ཆུ་བཞིན་བསྡུས་ནས་ཉུང་འབྲུ་ཕྱེད་ཚལ་ཙམ་དུ་གནས་པར་



ཚིག་དོན་བཅུ་གཅིག་པ།
བྱས་སོ༔ དེ་ནས་ལྔ་པ་ལ་ཆུས་དངས་སྙིགས་བསྡུས་པས་འདུས་ཤིང་བརྟན་
པར་བྱས་པས་ཉུང་འབྲུ་ཙམ་དུ་སྨིན་ནོ༔ དེ་ནས་དྲུག་པ་ལ་མེ་དང་རླུང་གིས་
སྨིན་ཅིང་སོ་སོར་གསལ་བའི་ལས་བྱས་པས་ཉུང་འབྲུ་ཉིས་འགྱུར་དུ་འགྱུར་ཏེ
བདུན་པ་ལས་ཉུང་འབྲུ་ཉིས་འགྱུར་ཙམ་པའི་ཐིག་ལེ་མེར་མེར་པོའི་ནང་དུ་
མིག་ཆུང་ཤིན་དུ་ཕྲ་བ་གཉིས་ཆགསཿ འདིའི་དུས་ན་འབྱུང་བ་བཞིའི་བྱེད་པའི་
ལས་འཁྲུགས་ཏེ༔ ཆུའི་བརླན་ གྱིས་ གཤིགས༔ སའི་ ལྗིད་ ཀྱིས་མནན མེའི་
དྲོད་ཀྱིས་བསྲེགས༔ རླུང་གིས་སྒྲོན་མ་སྐྱེད་པར་བྱེད་དོ༔ དེ་ཡང་ཙིཏྟར་སྐུར་
སྨིན་པར་བྱེད༔ རྩ་རྣམས་སུ་ཐིག་ལེར་སྨིན་པར་བྱེད་དོ༔ མིག་ཏུ་རྒྱང་ཞགས་
ཆུའི་སྒྲོན་མ་དང་༔ ཤེས་རབ་རང་བྱུང་གི་སྒྲོན་མ་དང་༔ དབྱིངས་རྣམ་པར་དག་
པའི་སྒྲོན་མ་རྣམས་སྨིན་པར་བྱེད་དོ༔ འབྲས་བུ་དབྱིངས་ཡེ་ཤེས་ སུ་ འདུ་
འབྲལ་མེད་དོ༔ རང་བཞིན་གྱི་ཐིག་ལེ་ནི་མཉམ་གཞག་གི་དུས་ན་གནས༔
ཆོས་ཉིད་ཀྱི་ཐིག་ལེ་ནི་དེ་ལས་ཉམས་སྐྱེས་པའི་དུས་ན་གནས༔ དེ་ཉིད་བརྟན་
པའི་དུས་ན་ཆོས་ཉིད་རྣམ་པར་དག་པའི་ཐིག་ལེ་དང་༔ སྣང་བའི་དུས་ན་
དབྱིངས་ཀྱི་ཐིག་ལེ༔ དེ་ལས་འཕེལ་བའི་དུས་ན་དབྱིངས་རྣམ་པར་དག་པའི་
ཐིག་ལེ༔ དེ་ཉིད་རྫོགས་པའི་དུས་ན་ཀུན་ཏུ་བཟང་པོའི་ཐིག་ལེ ཕྱིར་ཤར་
བའི་དུས་ན་ཡེ་ཤེས་ཆེན་པོའི་ཐིག་ལེའོ༔ དེས་ལམ་གང་ནས་བྱུང་བསྟན་པའོ
༈ དྲུག་པ་སྒོ་གང་ནས་འཆར་བསྟན་པ་ནི༔ སྒོ་ནི་མིག་ལ་འཆརཿ དེ་
ཡང་ལྟེ་བ་དང་སྙིང་ཁར་འབྲེལ༔ སྙིང་ཁ་ནས་མགྲིན་པར་འབྲེལ༔ དེ་ནས་
ཀླད་པ་དུད་ཁང་དུ་གཡས་སུ་འཁྱིལ་བའི་རྩ་འདབ་བཞི་ལས་དབང་པོའི་ཡུལ་
ལ་འཆར་བར་བྱེད་པའི་རྩ་གཅིག་རྩེ་མོ་ལྔར་གྱེས་ནས་སྒོ་ལྔ་པོའི་རྟེན་བྱེད༔
-69-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དེ་ལ་སྐྱོན་ཡོན་དབང་པོ་དང་འབྱེད་རྩ་ཞེས་བྱ༔ ཁ་ཆེ་ལ་རྩ་བ་ཕྲ་བ་བ་མན་གྱི་
རྭ་ལྟ་བུའི་ ཡལ་ག་གཉིས་མིག་གི་ཨ་འབྲས་ཀྱི་དངས་མ་ལ་བརྟེན་ནས
འཁོར་བ་དང་མྱ་ངན་ལས་འདས་པ་གཉིས་ཀ་འཛིན་པས་ན༔ དཀར་ནག་ཕྱེད་
མ་ཆུའི་རང་བཞིན་དུ་བྱུང་༔ རྒྱང་ཞགས་ཆུའི་སྒྲོན་མ་ཞེས་དངོས་མིག་ལ་བྱའོ༔
དེ་ལ་བརྟེན་ནས་ཐིག་ལེ་སྟོང་པའི་སྒྲོན་མ་རྨ་བྱའི་མདོངས་ལྟ་བུ་འཆར་རོ
དེའི་གདང་དབྱིངས་རྣམ་པར་དག་པའི་སྒྲོན་མ་ཡི་གེ་ན་རོ་ལྟ་བུར་འཆར་རོ
དེའི་རྩལ་ཤེས་རབ་རང་བྱུང་གི་སྒྲོན་མ་ཤེས་པའི་རྩལ་དུ་མར་འཆར་རོ༔ སྤྱི་
བོ་ཚངས་པའི་བུ་ག་ནས་རིག་པ་རྟོག་པ་མེད་པའི་སྐུ་དངོས་སུ་འཆར་རོ༔ དེ་ལ་
བརྟེན་ནས་ཆོས་ཉིད་མངོན་སུམ་གྱི་སྣང་བ་ད་ལྟ་ཉིད་དུ་གཏན་ལ་དབབ་ཏུ་
བཏུབ་པའོ༔ དེ་བས་ན་ཡིད་དཔྱོད་ཚིག་གི་སྒྲོ་འདོགས་མི་དགོས་ཏེ༔ ཡིད་
དཔྱོད་འཛིན་པའི་ལྟ་བ་ལས་འདས་པ་ཆོས་ཉིད་མངོན་སུམ་གྱི་གནད་དོ༔
༈ བདུན་ པ་ དེ་ ཉིད་ ཡུལ་ གང་ ལ་ སྣང་བ་ བསྟན་ པ་ནི༔ ཡུལ་ ཕྱིའི་
དབྱིངས་ནམ་མཁའ་སྟོང་པ་སྤྲིན་དང་བྲལ་བ་ལ་སྣང་སྟེ༔ དེ་ཡང་ཡུལ་སྟོང་པ་
ལ་རིག་པ་སྟོང་པ་འཆར་བའི་གཞི་ཡིན་པས་སོ༔ དེ་ལྟར་ཡང་སྡུད་པ་ལས༔
དོན་འདི་གང་ཡིན་ནམ་མཁའ་དག་ལ་བརྟག་པར་གྱིསཿ ཞེས་པ་དང་༔ ནམ་
མཁའ་ཆེ་ལསཿ ནམ་མཁའ་སྟོང་པ་སྐྱེ་མེད་ཅིང་༔ རྣལ་འབྱོར་ནམ་མཁའི་བྱ་
ལམ་གནས༔ ཞེས་པ་ལ་སོགས་པ་མདོ་རྒྱུད་དུ་མ་ནས་གསུངས་སོ༔ ནང་གི་
དབྱིངས་ནི་རྣམ་པར་དག་པའི་སྒྲོན་མེའི་ནང་དུ་འཆར་བའོ༔ དེ་ལྟར་ཡང་ ཕྱི་
དང་ནང་ཀུན་ཆོས་ཀྱི་དབྱིངས༔ རྣམ་པར་དག་པའི་སྤྱོད་ཡུལ་ལ༔ སངས་རྒྱས་
སེམས་ ཅན་ གཉིས་ མེད་ དེ༔ ལམ་ གྱིས་ བཅོས་ སུ་ ག་ ལ་ ཡོད༔ ཅེས་ པ་ ལ་



ཚིག་དོན་བཅུ་གཅིག་པ།
སོགས་པ་དུ་མ་བཤད་དོ༔ དེ་ཡང་སྣང་ལུགས་ཇི་ལྟར་སྣང་ན༔ དབྱིངས་རིག་
འདུ་འབྲལ་མེད་པར་སྣང་བས་ཟུང་འཇུག་དབྱེར་མེད༔ གསལ་སྟོང་དབྱེར་
མེད༔ ཡུལ་ སེམས་ གཉིས་མེད༔ དོན་གཉིས་མུ་མཐའ་དང་བྲལ་བའི་ལྟ་ བ་
ཞེས་ བྱའོ༔ དེ་ ཡང་ རྡོ་ རྗེ་ ལུ་གུ་རྒྱུད་ ཀྱི་ སྐུ་ འདབ་ འབྱོར་ དུ་སྣང་བ་དང༌༔
དབྱིངས་གསལ་དག་པའི་སྒྲོན་མ་གཉིས་མིག་གིས་མངོན་དུ་སྣང་ལ༔ ཤེས་
རབ་ཀྱིས་སྤྱོད་ཡུལ་མ་ཡིན་པས་ན༔ ཆོས་ཉིད་འདི་ནི་མངོན་པར་ཤེས་པ་
དང་༔ མངོན་སུམ་པ་དང་རྒྱབ་ནས་འབྱུང་༔ ཞེས་པ་ལ་སོགས་དཔག་ཏུ་མེད་
པ་གསུངས་སོ༔
༈ དོན་བརྒྱད་པ་ཉམས་སུ་ཇི་ལྟར་བླང་པ་ནི༔ འདི་ཉམས་སུ་ལེན་དོན་
དུ་རྟེན་ཁྱད་པར་ཅན་བསྒྲུབ་པ་སྟོན་ཏེ༔ དེ་ལ་དང་པོ་གསང་སྔགས་ཀྱི་ལུགས་
ཀྱིས་མ་སྨིན་པ་སྨིན་པར་བྱེད་པ་ལ་དབང་བསྐུར་དགོས་ཏེ༔ དབང་བསྐུར་བ་
ལ་བླ་མ་མཚན་ཉིད་དང་ལྡན་པ་དགོས༔ དེ་ཡང་བླ་མ་ལྟ་བ་ཡངས་ཤིང་རྒྱུད་
ལ་མཁས་པ༔ སྤྱིར་གསང་སྔགས་རྒྱུད་སྡེ་མང་དུ་ཤེས་ཤིང་ཁྱད་པར་དུ་རྒྱུད་ཀྱི་
ཕུར་པ་འདོན་ཅིང་རྒྱུད་ཚིག་ལག་ལེན་དུ་སྟོན་ཤེས་པཿ གོམས་ཤིང་སྒྲུབ་པ་ལ་
མཁས་ཏེ་བསྙེན་སྒྲུབ་ཡན་ལག་བཞི་ལ་ལག་ལེན་དུ་སྟོན་པ༔ འབོད་ཆད་
བསད་པའི་སྔགས་ཀྱི་སྲུང་བཟློག་མཁས་ཤིང་ནུས་པ་ཐོན་པ༔ རྟོགས་ཤིང་ལྟ་
བ་ལ་མཁས་པ་སྟེ༔ ཕྱིའི་ལྟ་བ་ཐེག་པ་རིམ་པ་དགུའི་དོན་རྟོགས་པཿ ནང་གི་
ལྟ་བ་ལ་མཁས་པས་ཆོས་ཉིད་མངོན་སུམ་དུ་མཐོང་བ༔ བསྒོམ་ཞིང་ཉམས་
མྱོང་ལ་མཁས་པ་སྟེ་འཇིག་རྟེན་གྱི་བྱ་བ་བཏང་ནས་ཉམས་སུ་ལོན་ཅིང་གཡེང་
བ་སྤངས་ནས་རི་ཕུག་དང་དགོན་པ་བསྟེན་པ༔ རང་ཡང་ཉམས་སུ་ལེན་ཞིང་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གཞན་ལ་ཡང་ཉམས་སུ་ལེན་དུ་འཇུག་པཿ དེ་ཉམས་སུ་མྱངས་བས་ཐུན་མོང་
མ་ཡིན་པ་སྐྱེས་ཤིང་སྙིང་རྗེ་བྱང་སེམས་དང་ལྡན་པའོ༔ སློབ་མ་ཡང་དད་པ་ཆེ་
བ༔ འཁོར་བའི་བྱ་བ་སྤངས་ནས་ཆོས་མིན་ཡིད་ལ་མི་བྱེད་པཿ གཏོང་ཕོད་ཆེ་
སྟེ་བདོག་པ་ཐམས་ཅད་ཀྱིས་བླ་མ་མཆོད་པ༔ ཤེས་རབ་ཆེ་སྟེ་ཐེག་པ་ཆེན་པོ་
ལ་མོས་པ༔ མོས་གིས་ཆེ་སྟེ་བླ་མ་དང་རྟག་ཏུ་མི་འབྲལ་བ༔ འཁོར་བ་ལ་ཞེན་
པ་ལོག་སྟེ་བློ་མི་འཇུག་པ༔ བརྩོན་འགྲུས་ཆེ་སྟེ་ཉམས་ལེན་ལ་བརྩོན་པ༔
སྔོན་སྦྱངས་བ་ཆེ་བས་རྫོགས་པ་ཆེན་པོའི་སྣོད་དུ་རུང་བའོ༔ རང་བཞིན་
རྫོགས་པ་ཆེན་པོའི་སྣོད་དུ་རུང་བ་ནི༔ རྣམ་རྟོག་བག་ཆགས་ཤས་ཀྱིས་ཆུང་བ༔
སྤྱོད་པ་ཡངས་པ༔ གཟུང་འཛིན་བག་ཀྱིས་ཆུང་བ༔ ལུས་ངག་ལ་དལ་ཆགས་
ཤིང་ལྷོད་ཡོད་པ༔ དཀའ་སྤྱད་ལ་སྡུག་བསྔལ་དུ་མི་ལྟ་བ༔ ཁྱད་པར་དུ་ཆོས་
ཉིད་དང་བླ་མ་ལ་མོས་པ་ནི་སྣོད་དུ་རུང་བས་དེ་ལྟར་སློབ་མ་སྣོད་ལྡན་དེས
བླ་མ་མཚན་ལྡན་དེ་ལ་བདག་ལོ་གསུམ་མམ་བདུན་ནམ་གཅིག་ལ་དབང་
བསྐུར་བར་ཞུའོ༔ ཞེས་རིན་པོ་ཆེ་གསེར་ལ་སོགས་པའི་མཎྜལ་ཕུལ་ལ་གསོལ་
བ་གདབ་བོ༔ དེ་ནས་བླ་མས་གནང་ན་དེའི་དུས་སུ་རང་གི་ཆ་རྐྱེན་སྟ་གོན་དུ་
བྱས་ལཿ དེ་ནས་དང་པོ་བླ་མས་སྤྲོས་བཅས་ཀྱི་དབང་རྡུལ་ཚོན་གྱི་དཀྱིལ་
འཁོར་ལ་བརྟེན་ནས་བསྐུར་བའོ༔ དེའི་དམ་ཚིག་དང་སྡོམ་པ་འབོགས༔ དེ་
ནས་སྤྲོས་མེད་ཀྱི་དབང་མཎྜལ་དང་བུམ་པ་ལ་བརྟེན་ནས་དབང་བསྐུར༔ དེའི་
དུས་སུ་ལུང་འབོགས དེ་ནས་ཤིན་ཏུ་སྤྲོས་མེད་ཀྱི་བརྡ་ལ་བརྟེན་ནས་དབང་
བསྐུར༔ དེའི་དུས་སུ་ལུས་ཀྱི་གནད་བསྟན་པའོ༔ དེ་དག་གི་དུས་ན་བླ་མ་ལ་
ཡོན་དབུལ་ཞིང་དགའ་སྟོན་ཆེན་པོ་བྱས་ཏེ༔ དེ་ལྟར་ཡང་༔ མན་ངག་ལུང་གི་
12-



ཚིག་དོན་བཅུ་གཅིག་པ།
སློབ་དཔོན་ལ་ཁུ་བོ་ཕ་དང་མ་དང་མིང་༔ བུ་དང་ཆུང་མ་ནོར་གྱི༔ དབྱིག་རབ་
ཏུ་གཅེས་དང་ཡིད་འཐད་དབུལཿ ཞེས་པ་དང་༔ འདིའི་དུས་ན་སྟོན་མོ་ཡང་
གལ་ཆེ་སྟེ༔ སྙིང་རྗེ་ཆེན་པོ་དགའ་སྟོན་ཆེ ཞེས་གསུངས་པའོ༔ དེ་ལྟ་བུའི་
དབང་བཞི་པོ་ལོ་ཟླས་བར་དུ་ཆོད་ཀྱང་མི་འགལ༔ དུས་གཅིག་ལ་བསྐུར་ཡང་
འགལ་བ་མེད་དོ༔ དེ་ནས་དབང་ལ་བརྟེན་པའི་དམ་ཚིག་བསྲུང་དགོས་ཏེ༔
སྤྱིར་གསང་སྔགས་གྱི་རྒྱུད་ནས་བཤད་པ་ཐམས་ཅད་བསྲུང་ཞིང་༔ ཁྱད་པར་
དུ་འདིའི་དམ་ཚིག་རབ་འབྱེད་བཞིན་བསྲུང་ངོ་༔ དེ་ལྟར་བླ་མ་དམ་ཚིག་དང་
ལྡན་པས་སློབ་མ་དམ་ཚིག་དང་ལྡན་པ་ལ་དབང་བསྐུར་བྱིན་རླབས་དང་ལྡན་
པ་གསུམ་ཚོགས་པས་སངས་རྒྱས་ཀྱི་འབྲས་བུ་ཐོགས་པ་མེད་པར་འབྱུང་ངོ་༔
དེས་ན་བླ་མ་མཚན་ཉིད་དང་ལྡན་པ་ཁོ་ན་གལ་ཆེ་སྟེ༔ ཡོན་ཏན་ཆུང་ལ་རང་
བཞིན་ངན་པའི་བླ་མས་ནི་འབྲས་བུ་མི་འབྱུང་སྟེ་ངན་སོང་དུ་འཁྲིད་པར་བྱེད་
དོ༔ ཡེ་ཤེས་ གསང་བའི་རྒྱུད་ལསཿ དམ་ཚིག་མི་ལྡན་རྡོ་ རྗེ་ ནི༔ བེའུ་སྦྲེལ་
གཡངས་ལ་ལྷུང་བ་བཞིན༔ བདག་གཞན་རྡོ་རྗེའི་ཁབ་ཏུ་འགྲོ༔ ཞེས་གསུངས༔
རང་ཤར་ལས༔ སློབ་དཔོན་མ་བརྟགས་སློབ་མའི་བདུད༔ ཅེས་པས་དང་པོ་
བརྟགས་པ་གལ་ཆེའོ༔ སློབ་མ་མ་བརྟགས་སློབ་དཔོན་དགྲ༔ ཞེས་པས་བླ་
མའི་ཡོན་ཏན་མ་མཐོང་བར་སྐྱོན་ལ་རྟོག་པ་ནི་སྤང་བར་བྱའོ༔ དེས་རྟེན་ཁྱད་
པར་ཅན་དུ་སྒྲུབ་པ༔ གཞི་མ་སྨིན་པ་སྨིན་པར་བྱེད་པའོ༔ ད་ནི་སྨིན་པ་གྲོལ་
པར་བྱེད་པ་ལ༔ བླ་མའི་མན་ངག་འབོགས་ཏེ༔ དཔེར་ན་ཞིང་ས་གཤིན་པོ་སོ་
ནམ་ལེགས་པར་བྱས་ན་འབྲས་བུ་སྨིན་པ་དང་འདྲ་བ་དང་༔ རང་རྒྱུད་རྣམ་
པར་དག་པ་ལ་དབང་བསྐུར་ཞིང་དམ་ཚིགས་མ་ཉམས་པ་ལ་བརྟེན་ན་འབྲས་
-73-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བུ་འབྱུང་བའོ༔ དེ་ཡང་འབྲས་བུ་ནས་ལ་སོགས་པ་དེ་བཞག་པས་ཆོག་པ་མ་
ཡིན་ཏེ༔ བཙས་མ་བརྔས་ནས་འབྲུ་བརྡུངས་བ་དང་༔ རྔོས་པ་དང་༔ བཏགས་
པ་ལ་སོགས་པ་བྱས་པས་བཟའ་རྒྱུ་རུང་བ་དང་འདྲ་བར་བླ་མའི་གདམས་ངག་
དེ་རྐྱེན་མེད་པའི་གནས་སུ་ཉམས་སུ་བླངས་ནས་ཉམས་ཐུན་མོང་མ་ཡིན་པར་
སངས་རྒྱས་ནས་འབྲས་བུ་སངས་རྒྱས་བའོ༔ དེ་ཡང་ཉམས་སུ་བླང་སྟེ༔ སྤྲང་
པོའི་ཚུལ་དུ་བསྒྲུབ་པ་དང་༔ རི་དྭགས་ཀྱི་ཚུལ་དུ་བསྒྲུབ་པ་པོ༔ དང་པོ་ནི་ངོ་
མི་ཤེས་པའི་ཡུལ་དུ་ཐ་མལ་པར་བརྫུས་ནས་ཅི་ཤེས་ཆ་མེད་པར་བསྒྲུབ་ཅིང་
བསྡམ་སྟེ༔ རང་གི་ཡོན་ཏན་གཞན་ལ་མི་ངོམ་པ་ནི་ཞེ་འདོད་དང་རློམ་སེམས་
མེད་པའི་རྟགས་ཡིན༔ གཞན་གྱི་གྲུབ་མཐའ་ལ་སོགས་པའི་དྲི་བར་མི་བྱེད་པ་
ནི་རང་གི་མན་ངག་ལ་ཐེ་ཚོམ་མེད་པའི་རྟགས་ཡིན་ནོ༔ རི་དྭགས་ཀྱི་ཚུལ་དུ་
བསྒྲུབ་པ་ནི༔ རི་ཁྲོད་དམ་དུར་ཁྲོད་ལ་སོགས་པ་ཡུལ་རྐྱེན་གྱིས་མི་གནོད་པའི་
སར་ཕྱིན་ལ་བྱ་བ་གསུམ་བཏང་ལ་བསྒྲུབ་བོ༔ དེ་ཡང་ཕྱི་ལུས་ཀྱི་བྱ་བ་ལས་
དང་སོ་ནམ་ལ་སོགས་པ་བཏང་བའོ༔ དེས་ལུས་དལ་བས་རྩ་དལཿ རྩ་དལ་
བས་རླུང་རང་ལུགས་སུ་འབྱུང་༔ དེས་རྣམས་པར་རྟོག་པ་མི་རྒྱུའོ༔ ངག་གི་བྱ་
བ་སྨྲ་བ་མང་པོ་རྣམས་བཏང་སྟེ༔ སྨྲ་བ་བཅད་པས་བརྗོད་དུ་མེད་པའི་དོན་
རང་གི་རྒྱུད་ལས་སྐྱེའོ༔ སེམས་ཀྱི་བྱ་བ་རྣམ་པར་རྟོག་པ་མཐའ་དག་སྤང་སྟེ༔
དབྱིངས་རིག་ལ་གཏད་པས་ཆོས་ཉིད་མངོན་སུམ་དུ་མཐོང་བའོ༔ དེ་ཡང་ཇི་
ལྟར་ཉམས་སུ་བླངས་ན་བློ་རིག་གཉིས་ཏེ༔ དམིགས་པ་ཡུལ་གྱི་བློ་ཅན་གྱིས་
ཉམས་སུ་བླང་བ་དང་༔ རིག་པར་རང་སྣང་གི་བློ་ཅན་གྱིས་ཉམས་སུ་བླང་
བའོ༔ དང་པོ་ནི་རྣམ་གྲངས་དང་གོ་རིམ་ལ་བསྟན་པ་ནི༔ དེ་ལ་སྤྱོད་པའི་རྣལ་



ཚིག་དོན་བཅུ་གཅིག་པ།
འབྱོར་དང་༔ སྒོམ་པ་དང་༔ ལྟ་བ་དང་༔ འབྲས་བུ་ལ་རྒྱུན་དུ་སྤྱོད་པའི་རྣལ་
འབྱོར་རོ༔ དང་པོ་སྤྱོད་པ་ལ་རྒྱུན་དུ་བྱེད་པའི་རྣལ་འབྱོར་ནི༔ སྣང་བ་དབང་
སྡུད་ཀྱི་སྤྱོད་པ༔ དེའི་མན་ངག་ཏུ་སྣང་བ་གཅེར་བཞག་གི་ཐབས་ཏེ༔ དེ་ལ་
དགོངས་པ་ཇི་ལྟ་བུ་ཞིག་སྐྱེ་ན་སྣང་སྲིད་གཞི་བཞེངས་ཀྱི་དགོངས་པའོ༔ དེས་
ཉོན་མོངས་གནས་འགྱུར་བའོ༔ དེ་ལྟ་བུའི་སྤྱོད་པ་ལ་གསུམ་སྟེ༔ ལས་དང་
པོའི་སྤྱོད་པ་མི་དགེ་བ་བཅུ་ལ་འཛེམ་ཞིང་ཆོས་སྤྱོད་བཅུའི་རིམ་པ་ཉམས་སུ་
ལེན་པའོ༔ དེ་ནས་འཁོར་འདས་རུ་ཤན་འབྱེད་པའི་སྤྱོད་པས་ལུས་ངག་ཡིད་
གསུམ་ཚད་ལ་འབེབས་པའོ༔ བརྟུལ་ཞུགས་རླུང་འཛིན་གྱི་སྤྱོད་པ་ཉེར་གཅིག་
ཡོད་ཀྱང་འདིར་བདུན་དུ་འདུས་ཏེ༔ དེ་ཡང་དང་པོ་སྒོ་མོ་ཀུན་ནས་བསྡུར་བ་
བུང་བ་ཚང་འཚོལ་བ་ལྟ་བུའི་སྤྱོད་པས་ཐོས་པའི་ཆོས་དང་ཆོས་མ་ཡིན་པ་
རྣམས་འབྱེད་ཅིང་སྤང་བྱ་དང་གཉེན་པོ་ངོས་འཛིན༔ དེ་ནས་བསམ་པས་ཉོན་
མོངས་པ་མགོ་གནོན༔ བསྒོམས་པས་ཉོན་མོངས་པ་རྩ་བ་དྲུངས་ནས་འབྱིན་
པའོ༔ དེའི་གྲོགས་སུ་ཐེ་ཚོམ་མེད་པ་བྱ་ཐི་བ་ཚང་ནང་དུ་འཇུག་པ་ལྟ་བུ་ནི༔
བྱ་ཐི་བ་དེ་ཚང་དུ་འཇུག་པའི་དུས་སུ༔ སྔོན་དུ་མིའི་སྒྲོ་འདོགས་བཅད་ནས་དེ་
ནས་འཛལ་འཛོལ་མེད་པར་ཞུགས་པ་ལྟར༔ སྔོན་དུ་ཐོས་པས་སྒྲོ་འདོགས་
བཅད་ནས༔ དེ་ནས་རང་ཡིད་ཆེས་པའི་གདམས་ངག་ཅིག་ཡི་དམ་དུ་བཟུང་
ནས་ཉམས་སུ་ལེན་པའོ༔ དེའི་གྲོགས་སུ་ཀུན་གྱིས་སྤྱོད་ཡུལ་མ་ཡིན་པ་རི་
དྭགས་སྨས་མ་ལྟ་བུའི་སྤྱོད་པ་ནི་རི་དྭགས་སྨྲས་མ་དེ་རྨ་ཡི་གནོང་གིས་རི་ལ་
འབྲོས་ཏེ་ཅི་ནས་ཀྱང་ལུང་ཕུག་གམ་རི་རྩིབས་ལ་རང་གཅིག་པུར་གནས་པར་
བྱེད༔ རྣལ་འབྱོར་པ་དེ་ཡང་འཁོར་བ་ལ་འཇིགས་པའི་དབང་གིས་ཅི་ནས་ཀྱང་
-75-
-75-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མི་མི་རྒྱུ་བའི་གནས་དུར་ཁྲོད་ལ་སོགས་པར་གཅིག་པུར་གནས་པར་བྱའོ༔
དེའི་དུས་སུ་སྨྲ་བརྗོད་བྲལ་བ་ལྐུགས་པ་ལྟ་བུའི་སྤྱོད་པ་ནི༔ ལྐུགས་པ་སྨྲ་བ་
མེད་པ་ལྟར་སྨྲ་བ་བཅད་དེ་ཅི་ཡང་མི་སྨྲ་བར་བྱའོ༔ དེ་ལྟར་བྱས་པས་ངེས་མེད་
སྨྱོན་པ་ལྟ་བུའི་སྤྱོད་པ་འབྱུང་སྟེ༔ སྨྱོན་པའི་ཚིག་བཞིན་འབྲེལ་མེད་འཛིན་པ་
ཞིག་པའི་གཏམ་རང་རྡོལ་དུ་འབྱུང་བའོ༔ དེའི་དུས་སུ་གཙང་སྨེ་མེད་པར་ཁྱི་
ཕག་ལྟ་བུའི་སྤྱོད་པ་འབྱུང་སྟེ༔ ཟས་དང་བཟང་ངན་མེད་པ་འབྱོལ་ཉོལ་དུ་
སྤྱོད་པ་འབྱུང་ངོ་༔ དེ་གྲུབ་རྫོགས་པ་ལ་ཟིལ་གྱིས་མི་གནོན་པ་སེངྒེ་ལྟ་བུའི་
སྤྱོད་པ་འབྱུང་སྟེ༔ སེངྒེ་གང་ལའང་འཇིགས་པ་དང་བག་ཚ་བ་མེད་པ་དང་འདྲ་
བ་རྣལ་འབྱོར་བ་ལ་ཡང་སྣང་བ་ལ་སོགས་པའི་རྣམ་པ་དང་བྲལ་ནས་སྣང་བ་
ལ་དབང་བསྒྱུར་ནུས་པ་འབྱུང་ངོ་༔ སྤྱོད་པ་དེ་དག་ལ་མིང་སུ་བཏགས་ན་ནང་
སྣང་བ་དབང་སྒྱུར་གྱི་སྤྱོད་པ་ཞེས་བྱ་བ་གཞན་གྱི་མི་དད་པ་སྒྱུར་ནུས་པ་དང་༔
བསད་པ་གསོ་ནུས་པ་དང་རྫུ་འཕྲུལ་དང་འབྱུང་བཞི་དབང་དུ་འདུ་བ་ལ་
སོགས་པ་འབྱུང་ངོ་༔ དེའི་མན་ངག་ཏུ་སྣང་བ་གཅེར་བཞག་གི་ཐབས་ནི་ཆོས་
ཅན་ཅིའི་སྣང་བ་བསླབས་པས་རང་བཞིན་ཡོངས་སུ་དག༔ ཆོས་ཅན་དུམ་བུ་
ལ་བསླབས་པས་གཟུགས་བརྙན་ཡོངས་སུ་དག་པའོ༔ དང་པོ་ནི་གང་སྣང་ཚད་
ཀྱི་སྟེང་དུ་ནི་ཅེར་བཞག་པ་ལས་བྱུང་བའོ༔ འདིའི་དུས་སུ་དགོངས་པ་ནི་སྣང་
སྲིད་གཞི་བཞེངས་ཞེས་བྱ་སྟེ༔ འཁོར་འདས་ཀྱི་ཆོས་ཐམས་ཅད་བསླབས་པ་
མེད་ཀྱང་བློ་ཐོག་ཏུ་དུངས་ཀྱིས་འབྱུང་བའོ༔ དེ་ལྟར་བྱུང་བའི་དུས་ན་ཉོན་
མོངས་པ་ལྔ་ཡེ་ཤེས་ལྔར་འགྱུར་པ་དང་༔ ཕུང་པོ་ལྔ་རིགས་ལྔར་གནས་པར་
འགྱུར་ཏེ༔ དཔེར་ན་སྣམ་བུ་ཁ་དོག་བསྒྱུར་བ་དང་འདྲའོ༔ དེས་གང་ཟག་གི་ཆ་
-76-



ཚིག་དོན་བཅུ་གཅིག་པ།
རྐྱེན་དུ་བསྟན་པའོ༔ སྒོམ་པ་ལ་རྒྱུན་དུ་བྱེད་པ་ལ་གསུམ་སྟེ༔ སྒོམ་པ་ཉིན་
མཚན་ཁ་སྦྱོར་དང༌༔ དེའི་མན་ངག་ཏུ་རྒྱ་མཚོ་ཅོག་གཞག་གི་ཐབས་དང་༔
དེའི་དུས་ན་སྣང་སྲིད་གཞི་བཞེངས་ཀྱི་དགོངས་པའོ༔ དེའི་ཚེ་ཉོན་མོངས་པ་ནི་
རྒྱས་གདབ་པའོ༔ དེ་དག་ཉམས་སུ་བླང་པ་ལ་གསུམ་སྟེ༔ ལྷ་དང་མིའི་སེམས་
འཛིན་ པ་ དང་ བྱང་ ཆུབ་ སེམས་ དཔའི་ བསམ་ གཏན་ དང༌ ༔ བདེ་ བར་
གཤེགས་པའི་དགོངས་པའོ༔ བྱང་ཆུབ་སེམས་དཔའ་བསམ་གཏན་ལ་གསུམ་
སྟེ༔ རང་བཞིན་གྱི་བསམ་གཏན་ལུང་མ་བསྟན་ཕལ་པ་རྣམས་ལ་ཡང་སྐྱེ་སྟེ༔
མདའ་སྲོང་གི་མིག་ལ་ཡོད་པ་དང་༔ རི་བོང་དང་ཁྲ་ཚང་ལ་ཉལ་བའི་མིག་ལ་
ཡོད་པ་དང༌༔ སེམས་རྣམ་ཤེས་བག་ལ་ཞ་སྟེ་ཡེངས་པའི་དུས་སུའོ༔ ས་ལ་
གནས་པའི་བསམ་གཏན་ནི་ས་དང་པོའི་བདེན་པ་མཐོང་ན་ས་བཅུ་བདུན་གྱི་
ཏིང་འཛིན་ཚུན་ཆད་སོ་སོའི་བསམ་གཏན་རེ་རེ་ཡོད་པའོ༔ བཅོས་པའི་བསམ་
གཏན་ནི༔ ཉལ་བའི་རྣལ་འབྱོར་པའོ༔ རྣལ་འབྱོལ་པ་དེ་ལ་གནོད་པའི་རྐྱེན་
གཉིས་ཏེ༔ འཕྲལ་དུ་ཟས་གོས་གཉིས་ཀྱིས་གནོད་ལ༔ ཕུགས་སུ་རྨི་ལམ་དང་
བག་ཆགས་ལ་བརྟེན་ནས་ཁམས་གསུམ་དུ་འཇུག་པས་གནོད་པའོ༔ དེའི་
གཉེན་པོ་བསམ་གཏན་གྱི་ཐུན་བཞི་ལ་བསླབ་སྟེ༔ ཟས་ཀྱི་ཞེན་པ་བཅད་པ་
བསམ་གཏན་གྱི་ཐུན་དང་༔ གོས་ཀྱི་ཞེན་པ་བཅད་པ་བསམ་གཏན་གྱི་ཐུན་
དང་༔ རྨི་ལམ་གྱི་ཞེན་པ་བཅད་པ་བསམ་གཏན་གྱི་ཐུན་དང་༔ བག་ཆགས་ཀྱི་
ཞེན་པ་བཅད་པ་བསམ་གཏན་གྱི་ཐུན་ནོ༔ དེ་ཡང་དང་པོ་ཟས་ཀྱི་ཞེན་པ་
བཅད་པ་ནི༔ བཅུད་ལེན་སྣ་ཚོགས་ལ་བརྟེན་པ་དང་ རྟེན་འབྲེལ་ཟབ་མོ་ལ་
བརྟེན་པ་དང་༔ དང་པོ་ནི་འབྱུང་བ་རྒྱུན་གཅོད་རླུང་ཟས་སུ་ཟ་བ་སྟེ་སྟེང་འོག་
71-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གི་ནད་དང་༔ འབྱུང་བ་རོ་སྙོམས་པ་ས་ཆུ་མེ་རླུང་ནམ་མཁའི་བཅུད་ལེན་དང་༔
བདུད་རྩི་དང་རིན་པོ་ཆེའི་བཅུད་ལེན་ལ་སོགས་པའོ༔
གཉིས་པ་རྟེན་འབྲེལ་ནི༔ ཤ་སྦྱོར་དང་༔ རྡོ་སྦྱོར་དང་ རྩི་སྦྱོར་དང་༔
སྔོ་སྦྱོར་ལ་སོགས་པའོ༔ དེ་དག་གི་ཡོན་ཏན་སོ་སོའི་སྐབས་ན་གསལ་ལོ༔
གོས་ཀྱི་ཞེན་པ་བཅད་པ་ལ་གཉིས་ཏེ་རྟེན་འབྲེལ་རྫས་དང་ཏིང་འཛིན་རླུང་ངོ་༔
དང་པོ་ཚ་བ་གསུམ་དང་༔ གཡག་རོག་མཁྲིས་པཿ བུ་རམ་བསྐོལ་བ་བཏབ་
ནས་བཏུང་ན་དྲོད་སྐྱེའོ༔ གཉིས་པ་ནི་ལུས་ཙོག་པུར་འདུག་ནས་རླུང་ནང་དུ་
དྲངས་ཏེ་ཕོ་བ་ཚ་མེར་གྱིས་དགང་ཞིང་མེ་ལ་དམིགས༔ དེ་ནས་ཕྱིར་སྣ་ནས་
དལ་བུས་བཏང་བའོ༔ དེས་དྲོད་སྐྱེས་པས་མི་རྟོག་པ་སྐྱེ་བ་དང་༔ སྲོགས་
ཆགས་མི་འབྱུང་བའོ༔ རྨི་ལམ་གྱི་ཞེན་པ་གཅད་པ་ནི༔ བརྟག་པའི་གནད་
དང༌༔ བསྒོམ་པའི་གཉིས་ལས༔ བརྟག་པ་ནི་ཉི་མ་འགའ་དལ་བར་བྱས་ལ་
ལུས་བསྐུ་མཉེ་བག་ཙམ་བྱའོ༔ དེ་ནུབ་འགའ་ཙམ་དུ་རྨི་ལམ་བརྟག་པར་བྱའོ༔
དེ་ཡང་སྔར་ཞེན་གྱི་བག་ཆགས་ཤས་ཆེར་རྨིས་ན༔ སྔར་ཞེན་ཆགས་ཚན་ཆེ་བ་
ཡིན་ཏེ་འབྲིང་པོ་ཡིན༔ ད་ལྟ་ཅི་བྱས་ཤས་ཆེ་བ་རྨི་ན་ཤིན་ཏུ་མཿ སྔར་མ་ཕྱིན་
པའི་ཡུལ་དང་ངོ་མི་ཤེས་པ་དང་༔ འཕྲད་པ་ལ་སོགས་པ་ནི་གཅད་དཀའ་འོ༔
གསུམ་ཀ་ཆལ་ཆོལ་དུ་རྨིས་ན་བག་ཆགས་གསུམ་འདུས་ཤིན་ཏུ་ཡང་དཀའ་འོ༔
དེ་ནས་སྒོམ་པ་ནི་གཟུང་ཞིང་སྦྱོང་བ་དང་༔ བསྒྱུར་བ་དང་གཅད་པའོ༔ དང་པོ་
ནི་འདུན་པ་སྔོན་དུ་བཏང་ནསཿ ཅི་རྨིས་རྨིས་རྨི་ལམ་དུ་ངོ་ཤེས་པར་བྱ་ཞིང་༔
སྣང་གྲགས་ཐམས་ཅད་རྨི་ལམ་སྒྱུ་མ་ཙམ་དུ་བསྒོམ༔ དེ་ལ་སྟོང་པ་ཉིད་ཀྱི་
རྒྱས་གདབ་བོ༔ བསྒྱུར་བ་ནི་སྣང་བ་ཐམས་ཅད་ཡི་དམ་ལྷར་བསྒྱུར་ཞིང་
8-



ཚིག་དོན་བཅུ་གཅིག་པ།
བསྒོམ༔ གཅད་པ་ནི་ རིག་ པའི་གནད་བསྒོམས་པས་རྨི་ལམ་ཆད་པ་ནི༔ དེ་
ཡང་རབ་རྨི་ལམ་རྒྱུན་བཅད༔ འབྲིང་རྨི་ལམ་ཟིན་ཅིང་༔ ཐ་མ་དགེ་བའི་བག་
ཆགས་རྨིས་པ་ནི་འབྱོངས་བའི་ཚད་དོ༔ གཞི་བག་ཆགས་ཀྱི་ཞེན་པ་གཅད་པ་
ནི༔ ཡོད་པ་ཆེད་དུ་མི་སྤང་༔ མེད་པ་ཆེད་དུ་མི་བཙལ༔ ཡོད་པ་ལ་མངོན་པར་
མི་ཞེན༔ དེ་ཡང་འདས་པའི་རྗེས་མི་གཅད༔ མ་འོངས་པའི་སྔོན་མི་བསུ༔ ད་
ལྟར་གྱི་བག་ཆགས་གཉེན་པོ་དང་བཅས་པ་ཐམས་ཅད་རྒྱུད་ལ་མི་བརྟེན་པས
སྣང་བ་སྣང་བར་གྲོལ་བས་དངོས་པོ་འཛིན་པ་རང་སར་དག །དེ་ཡང་སྣང་བ་
ཉིད་སྣང་ཐོག་ཏུ་གྲོལ་བར་བྱེད་པ་བྱེའུ་ཁྲས་ཁྱེར་བ་ལྟ་བུའོ༔ འགྱུ་བ་འགྱུ་ཐོག་
ཏུ་གྲོལ་བ་བར་སྣང་གི་བསེར་བུ་ལྟ་བུའོ༔ སྣང་ཤེས་གཉིས་མེད་དུ་ཐིམ་པ་ཆུ་
ལ་ཆུ་ཐིམ་པ་ལྟ་བུའོ༔ དེས་ནི་བག་ཆགས་འཁྲུལ་བའི་ཡུལ་ལས་འདས་པ་
བདག་ཏུ་ལྟ་བའི་ཞེན་པ་ཆོད་པའོ༔ བདེ་བར་གཤེགས་པའི་དགོངས་པ་ནི༔
ཐུན་མཚམས་ལས་འདས་པས་ཉིན་མཚན་དང་མཉམ་རྗེས་མེད་པའོ༔ ལྷ་དང་
མིའི་སེམས་འཛིན་བསྒོམ་པ་ནི༔ སྙིང་གཟེར་ནས་ཉེར་གཅིག་བསྟན་ཀྱང་༔
འདིར་བདུན་བསྒོམ་སྟེ༔ དེ་ཡང་བརྩོན་འགྲུས་དང་ལྡན་པའི་གང་ཟག་གིས་
སྔོན་དུ་བླ་མ་མཉེས་པ་ལ་སོགས་པའི་སྒོ་ནས་ཚོགས་བསགས་ལ༔ དེ་ནས་
དགོངས་པ་ཡིད་ལ་མཐུན་པར་སྟན་བདེ་བ་ལ་སྐྱིལ་ཀྲུང་དུ་འདུག་སྟེ༔ མཚན་
མ་ཨ་དཀར་ལ་སེམས་གཏད་པ་ནི༔ རང་གི་སྣ་ཡི་རྩེ་མོ་ལ་ཡི་གེ་ཨ་དཀར་པོ་
གཅིག་བསྒོམ༔ རླུང་ཕར་འགྲོ་བའི་དུས་ཨ་དེ་རྒྱངས་ཀྱིས་སོང་བ་ལ་གནས་
པར་བྱའོ༔ ནང་དུ་བསྡུ་བའི་དུས་ན་ཨ་དཀར་ཧྲིལ་གྱི་སྣ་ཡི་རྩེ་མོ་ལ་གནས་པ་
ལ་སེམས་གཏད༔ དེ་ཡང་བདག་གིས་ལུས་ལ་ཚད་པའི་ནད་ཡོད་ན་གྲངས་
-79-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རེག་དང༌ ལྡན་ པར་བསྒོམ༔ གྲང་བའི་ནད་ ཡོད་ན་ཚ་ རེག་ དང་ ལྡན་ པར་
བསྒོམ༔ དེ་ལྟར་ཐུན་ཆུང་ཞིང་གྲངས་མང་བ་ལ་བསླབ༔ དེ་ནས་ཉིན་མཚན་
ཕྱེད་མར་བསྒོམས་པསཿ སྐྱེ་མེད་བསམ་ངོ་དང་བྲལ་བས་ཉམས་སུ་མྱོང་བ་མི་
སྐྱེ་མི་སྲིད་དོ༔ བར་གཅོད་སེལ་བའི་ཡི་གེ་ཕཊ༔ དྲག་པོ་ལ་སེམས་གཟུང་བ་
ནི༔ ལུས་གོང་ལྟར་སོ་སོ་གློད་ལ་ཤེས་པ་དར་ཅིག་རང་སར་བཞག་ལཿ དེ་
ནས་རབ་ཏུ་དྲག་པོས་ཕཊ་ཅེས་བརྗོད་པས་དེ་ཉིད་ལས་ཤེས་པ་ཧད་པ་ཞིག་
འོང་སྟེ༔ དེའི་དུས་ན་ཡེ་ཤེས་ངོས་གཟུང་ཞིང་༔ ཡང་ནས་ཡང་དུ་ཕཊ་ཀྱིས་
ཤེས་པ་གསལ་གདབ་པར་བྱའོ༔ དེ་ཉིན་མཚན་ཕྱེད་མར་ཉམས་སུ་བླངས་
པས༔ རང་བཞིན་ཡོངས་སུ་དག་པའི་ཉམས་སུ་མྱོང་བ་མི་འཆར་མི་སྲིད་དོ༔
དེ་ལ་མ་མོས་ན་ཁྲོ་བོ་འགྱེད་པའི་གད་མོ་ལ་སེམས་གཟུང་བ་ནི༔ ཡང་ལུས་ལ་
སོགས་པ་གོང་ལྟར་བྱས་ལ་ངག་དུ་ཧ་ཧ་ཞེས་དྲག་ལ་ཐུང་པར་བརྗོད་ཤེས་པ་
ཧ་ལ་གཏད༔ རྣམ་རྟོག་ལ་སོགས་པ་སེམས་ལ་མི་བདེ་བ་གང་བྱུང་ངག་དག་ཏུ་
ཧ་དྲག་ཏུ་བརྗོད་ཅིང་ངག་དང་ཤེས་པ་རླུང་གསུམ་བསྲེ་བ་ནི་གནད་དོ༔ དེ་
ལྟར་དུས་ཐམས་ཅད་དུ་བསྒོམ་པས་ཆོས་ཉིད་དག་པ་ངོས་གཟུང་དང་བྲལ་
བའི་ཉམས་སྐྱེ་བ་ལ་ཐེ་ཚོམ་མེད་དོ༔ དེ་ལྟར་ངག་ལ་རྟེན་པའི་དུས་ན༔ ཤེས་
པ་སྣ་མི་བསྐྱིལ་མི་ལྟེ བ་ཅིང་ངག་གིས་བརྗོད་ པ་མ་ཉམས་པར་གལ་ཆེ་
གསུངས་སོ༔ ཡང་དེ་ལ་མ་མོས་ན་ལྷ་མ་ཡིན་རྩོད་པ་འགྱེད་པ་ལ་སེམས་
གཟུང་བ་ནི༔ ཡང་ལུས་ལ་སོགས་པ་གོང་ལྟར་བྱས་ལ༔ རི་མཐོན་པོའི་བྲག་
གི་སྟེང་ལ་སོགས་པར་འདུག་ལ༔ མགོ་དང་ལུས་པོ་དལ་གྱིས་བསྒྲིལ་ལུས་
ཀྱང་དང་པོ་བསྐྱོད་དལ་གྱིས་བསྒྲིལ༔ ལུས་ཀྱང་ཉི་མ་གསུམ་བཞི་ཙམ་དུ་བྱའོ༔
-80-



ཚིག་དོན་བཅུ་གཅིག་པ།
དེ་ནས་དྲག་ཏུ་བསྒྲིལ་དེ་ནས་ཁམས་གྱིས་ཐུབ་ཐང་དུ་བསྒྲིལ་ལོ༔ དེ་ལྟར་
བསྒུལ་བསྐྱོད་ཕྱག་རྒྱ་ལས་མ་འདས་པར་བྱས་ལ་ཕྱིའི་སྣང་བ་འགགས་ནས་
ཅིའི་ངོ་བོར་ཡང་གྲུབ་པ་མེད་པ་འབྱུང་ངོ་༔ དེ་ལ་མཐོང་སྣང་རང་གྲོལ་བའི་
ཉམས་སུ་མྱོང་བ་མི་སྐྱེ་མི་སྲིད་དོ༔ དེའི་དུས་སུ་རླུང་ལ་ཤིས་པའི་ཁ་ཟས་
བརྟེན་པར་བྱའོ༔ ལྟེ་བར་ཡི་གེ་རཾ་ལ་སེམས་གཏད་པ་ནི་གནད་དོ༔ དེ་ལ་མ་
མོས་ན་རྣམ་པར་རྟོག་པ་ཧཱུཾ་གིས་དེད་པ་དེ་ལ་སེམས་གཟུང་བ་ནི༔ ངག་ཏུ་ཧཱུྃ་
ཞེས་རབ་ཏུ་རིང་བར་དབྱངས་དང་ལྡན་པར་བརྗོད་དོ༔ རླུང་དང་བསྲེ་བ་ནི་
གནོད་དོ༔ དེ་ཡང་ཧཱུྃ་ཞེས་སྐབས་སུ་ཐུང་བར་ཡང་བརྗོད་དོ༔ དེ་ལྟར་མི་དལ་
བར་ཡུན་རིང་བར་བྱས་ན་རྣམ་པར་རྟོག་པ་ཆོས་ཉིད་ལ་འཆར་བའི་ཉམས་སུ་
མྱོང་བ་མི་སྐྱེ་མི་སྲིད་དོ༔ དེ་ལ་མ་མོས་ན་སྟོང་པ་ཉིད་རིམ་གྱིས་པ་ལ་སེམས་
གཟུང་བ་ནི༔ ཡང་ལུས་གནད་ལ་སོགས་གོང་ལྟར་བྱས་ལཿ དང་པོ་ལུས་ཀྱི་བྱེ་
བྲག་མང་པོར་བསིལ་ལ་མིང་དུ་མ་ལ་སོགས་པར་གཞིག་སྟེ༔ མིང་དོན་སོ་
སོར་བཏགས་པས་ལུས་དངོས་པོར་གྲུབ་པ་མེད་པར་ཤེས་པར་བྱའོ༔ དེ་ནས་
ཕྱི་རོལ་གྱི་སྣང་བ་ཐམས་ཅད་ལ་དེ་ལྟར་མིང་དོན་དུ་མ་བཙལ་ཞིང་བཏགས་
པས་གང་དུ་ཡང་གྲུབ་པ་མི་རྙེད་དེ༔ དེ་ལྟར་མིང་གིས་བཏགས་པ་ཐམས་ཅད་
སྟོང་པར་གོ་བ་དང་༔ དངོས་པོ་ཡང་སྟོང་པར་འགྱུར་བའོ༔ དེ་ནས་རིམ་གྱིས་
ཆོས་ཉིད་སྟོང་པ་ཉིད་དུ་མི་འགྲོ་མི་སྲིད་དོ༔ ཡང་དེ་ལ་མ་མོས་ན་སྣང་བའི་
གཟུགས་གང་འདུག་པ་ལ་ཤེས་པ་བཅུག་ཅིང་༔ དེ་ཉིད་སྐད་ཅིག་གིས་སྟོང་
སང་སང་ལ་བློ་གནས་པར་བྱས་ལ༔ དུས་དེ་ཙམ་ན་གང་ལ་བལྟས་བལྟས་སྟོང་
པར་ཁྲོལ་གྱིས་འགྲོ་བ་འབྱུང་ངོ་༔ དེ་ལྟར་ཡུན་དུ་བསྒོམས་པས་སྣང་བ་ཐམས་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
ཅད་མེ་ལོང་ལ་ཧས་བཏབ་པ་ལྟར་སྟོང་ཧད་ཀྱི་མི་འགྲོ་མི་སྲིད་དོ༔ དེ་ཡང་དང་
པོ་སྣང་༔ གཉིས་པ་སྟོང་༔ གསུམ་པ་དངོས་པོ་གང་ལ་ཡང་མ་གྲུབ་པའོ༔ དེ་
ལྟ་བུ་བསྒོམ་དེ་ལ་མིང་དུ་བཏགས་ན་ཉིན་མཚན་ཁ་སྦྱོར་གྱི་སྒོམ་པ་ཞེས་བྱ་སྟེ༔
ཉིན་མོ་འདས་པའི་ཆ་མཚན་མོའི་འཁོར་བའི་ཆ་ཡིན་པས༔ འདིའི་དུས་སུ་
འཁོར་འདས་ཁ་སྦྱར་བས་ཡུལ་དངོས་པོ་གང་དུ་ཡང་མ་གྲུབ་པའི་ཆོས་ཉིད་
ཅེས་བྱ་སྟེ༔ དེ་ཙ་ན་ཉིན་མོ་སྒོམ་གསལ་རྒྱུ་མེདཿ མཚན་མོ་མི་གསལ་བའི་རྒྱུ་
མེད་པར་སྦྲུལ་སོང་བ་ལ་བྱའོ༔ དེའི་མན་ངག་ཏུ་རྒྱ་མཚོའི་ཅོག་བཞག་ནི༔
མིག་ཆུའི་རང་བཞིན་ཡིན་པས་རྒྱ་མཚོའི་ཞེས་བྱ་སྟེ༔ གང་བསྒོམས་ཀྱང་མིག་
རང་སོར་ཅོག་གིས་འཇོག་པ་གནད་ཡིན་ནོ༔ མི་བསྒོམས་ན་མི་སྒོམ༔ སྒོམ་
ཞིག་བྱེད་ཕན་ཆད་མིག་མི་འཛུམ་པ་གནད་ཡིན་ནོ༔ དེ་ལྟར་བྱས་པས་དཔེར་
ན་རྒྱ་མཚོ་ཆེན་པོའི་ནང་དུ་གཟའ་དང་རྒྱུ་སྐར་ལ་སོགས་པའི་གཟུགས་བརྙན་
ཐམས་ཅད་བཀྲ་སལ་ལེ་སྣང་ཡང་རྒྱ་མཚོ་ལ་གོས་པ་མེད་ཅིང་སྣང་ཡུལ་དུ་
ཡོད་ལ་གཟུང་ཡུལ་དུ་གྲུབ་པ་མེད་པར་སྣང་བ་ལྟར༔ འདི་ལྟར་བསྒོམས་པའི་
དུས་ན་ཕྱིའི་སྣང་བ་ཉམས་སྣང་ངོར་ཤར་ལཿ བདེན་ངོར་མ་གྲུབ་པས་ཤེས་པ་
ཕྱིར་སྣང་ཐོག་ཏུ་མ་ཤོར༔ སྣང་བ་ཤེས་པས་གང་དུ་ཡང་མ་བཅད་པར་རང་
སར་འདུག་པ་ལ་སྒོམ་པ་ཞེས་བྱའོ༔ གལ་ཏེ་བསྒོམས་པའི་དུས་སུ་ཚོགས་དྲུག་
འགགས་ནས་དྲན་མེད་དུ་སོང་ན་ཞི་གནས་ཕྱོགས་གཅིག་དུ་ལྷུང་བ་ཞེས་བྱ་བ་
སྟེ་སྒོམ་པའི་གོལ་སར་འདུག་པའོ༔ དེ་ལྟར་ཤེས་པ་ལ་སྣང་བས་མ་གོས་སྣང་
བ་ལ་ཤེས་པས་མ་དཔྱད་པར་རང་ས་ལ་གསལ་བའོ༔ དེས་དགོངས་པ་སྣང་
སྲིད་གཞི་བཞག་ལ་གནས་པ་ཞེས་བྱ་སྟེ༔ དེ་གོང་དུ་གཞི་བཞེངས་ཞེས་ཚིག་
-82-



ཚིག་དོན་བཅུ་གཅིག་པ།
མཐའ་ལ་རྟོག་བརྗོད་སྐྱེས་པ་དེ༔ འདིར་ཚིག་གི་སྤྲོས་པ་ཆོད་པ་དེ་ཚོགས་
ཐམས་ཅད་གཞི་ལ་བཞག་ནས་རང་སར་གྲོལ་བ་ནི་སྣང་ཞིང་སྲིད་པའི་ཆོས་
དང་མིང་དང་ཡི་གེའི་ཚོགས་སུ་ཤར་བ་རྣམས་རང་སར་བཞག་པས་ཚིག་ལ་མི་
གནས་པར་རང་སར་གྲོལ་བ་ལཿ གཞི་དངོས་པོའི་གནས་ལུགས་ལ་བཞག་པ་
ཞེས་བྱའོ༔ དེའི་དུས་ན་ཉོན་མོངས་པ་ཉིད་རྒྱས་གདབ་པས་དེའི་སྙིང་པོ་ཡེ་
ཤེས་སུ་ཤར་ཏེ༔ དཔེར་ན་འཇིམ་པ་ལ་བརྐོས་ཕོར་བཏབས་པས་ཚྭ་ཚྭར་ཀྲོང་
གིས་འོངས་བ་དང་འདྲ་བརཿ སྣང་བཏགས་ཀྱི་ཆོས་སྣ་ཚོགས་པ་ཆོས་སྐུར་
ཀྲོང་གིས་འཆར་བར་ངེས་སོ༔ དེའི་དུས་ན་གང་ཟག་དེ་ལ་མིང་དུ་བཏགས་
ནས་ཆོས་ལ་གནས་པའི་དུས་ཞེས་བྱའོ༔ འཁོར་འདས་ཀྱི་ཆོས་ཐམས་ཅད་
རང་གིས་བློ་ཐོག་ན་གནས་པས་དེ་ཉིད་མ་ཕྱེ་མི་འབྱེད་རང་སར་གནས་པ་ལ་
སྒོམ་པ་ཞེས་བྱའོ༔ འདི་དག་ནི་ཉི་ཟླ་ཁ་སྦྱོར་ཀྱི་རྒྱུད་ནས་བཤད་པའོ༔ ལྟ་བ་
ལ་རྒྱུན་དུ་བྱེད་པའི་རྣལ་འབྱོར་ནི་དེ་ལ་སྤྱིའི་ལྟ་བ་དང་༔ རང་གི་ལྟ་བ་གཉིས་
སོ༔ སྤྱིའི་ལྟ་བ་ནི་ཐེག་པ་རིམ་པ་དགུ་སོ་སོར་འདོད་ལུགས་མི་འདྲ་བ་རྣམས་
སོ༔ འདི་དག་ནི་ཚིག་གི་ལྟ་བ་ཡིད་དཔྱོད་འཛིན་པ་ཡིན་ནོ༔ རང་གི་ལྟ་བ་
རྫོགས་པ་ཆེན་པོ་བྱ་བྲལ་ལྷུན་གྲུབ་ཀྱི་ལྟ་བ་སྟེ་ཕྱིའི་ཆོས་ཅན་ལ་བལྟས་པས་
རང་བཞིན་མེད་པར་མཐོང་༔ ནང་ཆོས་ཉིད་ལ་བལྟས་པས་སྐྱེ་བ་མེད་པར་
མཐོང་༔ གསང་བ་རང་རིག་ལ་བལྟས་པས་རིག་པ་མངོན་སུམ་དུ་མཐོང་བའོ༔
དེ་ཡང་མཐོང་ལུགས་ཇི་ལྟར་མཐོང་ན༔ ཆོས་ཅན་དུམ་བུ་བ་ལ་རྡོ་རྗེའི་མིག་
གིས་བལྟས་པས་མཐོང་ལུགས་ཆོས་ཅན་གྱི་སྣང་སྒྱུ་མའམ༔ མདང་སུམ་རྨིས་
པའི་རྨི་ལམ་ལྟར་མཐོང་བསཿ འཁྲུལ་བ་ཡང་དག་ཏུ་གྲུབ་པ་མེད་པར་རྟོགས་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཏེ༔ དེ་ཁམས་གསུམ་དུ་བཟློག་པ་མེད་པས་བློ་བདེའོ༔ ཆོས་ཅན་བྱེ་བྲག་ལ་
ཤེས་རབ་ཀྱི་མིག་གིས་བལྟས་པསཿ ཀུན་རྫོབ་ཀྱི་དོན་རྣམ་པར་སྣང་ལ་རང་
བཞིན་མེད་པར་སྒྱུ་མ་ལྟ་བུར་མཐོང་བས་ཆོས་ཉིད་ལ་ངོས་བཟུང་མེད་པར་
རྟོགས་པས་རིག་པ་ལས་དང་བག་ཆགས་ཀྱི་རྟེན་མེད་པས་བློ་བདེ་བའོ༔ ནང་
ཆོས་ཉིད་ལ་ཡེ་ཤེས་ཀྱི་མིག་གིས་བལྟས་པས་རིག་མཉམ་ཐ་དད་མེད་པར་
མཐོང་བས་ཆོས་ཉིད་རང་ལ་ཡང་བདེན་པ་རང་རྒྱུད་དུ་འཛིན་པ་མེད་དེ༔ སྤྲོས་
བྲལ་རྣམ་དག་ཏུ་རྟོགས་པས་ཆོས་ཉིད་རང་བཞིན་མེད་པར་ཤེས་པ་སྟེ༔ རང་
གིས་གྲུབ་མཐའ་ཞིག་ནས་ཆོས་ཟད་པས༔ ད་ཆོས་སུ་འཛིན་པའི་ཞེན་པ་དང་
བྲལ་ནས་བློ་བདེ་བའོ༔ གསང་བ་རང་རིག་ལ་ཆོས་ཉིད་རྣམ་པར་དག་པའི་
མིག་གིས་གཅེར་བཞག་ཏུ་བལྟས་པས་མཐོང་ལུགས་རང་གི་རིག་པ་ཉིད་
དབྱིངས་དང་ རིག་པ་འདུ་འབྲལ་མེད་པར་མངོན་སུམ་དུ་མཐོང་བས་ཡིད་
དཔྱོད་ཚིག་གིས་སངས་མི་རྒྱ་བར་རྟོགས་ཏེ་ཡིད་དཔྱོད་ཚིག་ལ་གདེང་དུ་མི་
འཛིན་པས་བློ་བདེ་བ་ནི་ཆོས་ཉིད་དབང་པོའི་སྤྱོད་ཡུལ་དུ་མཐོང་པའི་གནད་
ཀྱིས་སོ༔ དེ་དག་རྣམས་ལ་མིང་དུ་བཏགས་ན་གྲོང་ཁྱེར་རྒྱུན་གཅོད་ཀྱི་ལྟ་བ་
ཞེས་བྱ་སྟེ༔ མངལ་གྱི་གྲོང་ཁྱེར་རྒྱུན་གཅོད་ནས་ཁམས་གསུམ་དུ་མི་ལྡོག་པའི་
ལྟ་བས་ཏེ༔ དེ་ནས་བརྩོན་འགྲུས་ཅན་རབ་ཚེ་འདི་ཉིད་ལ་ཟག་བཅས་མི་སྣང་
བར་སངས་རྒྱ འབྲིང་གིས་བླ་མའི་གདམས་ངག་ཡོད་པས་དུམ་རེ་ཉམས་སུ་
བླངས་ཀྱང་ཐང་ཆད་ནས་ཉམས་སུ་བླང་ལོངས་མ་བྱུང་བ་ནི་ཆོས་ཉིད་བར་དོ་
ལ་རང་གི་ཆོས་ཉིད་སྟོབས་སུ་གྱུར་ནས་སངས་རྒྱ༔ ཐ་མས་རྒྱུའི་གདམས་ངག་
ནི་ཞུསཿ འདི་ལ་ལེ་ལོས་ཉམས་སུ་བླང་ལོངས་མ་བྱུང་བ་ནི་ཆོས་ཉིད་བདེན་
-84-



ཚིག་དོན་བཅུ་གཅིག་པ།
པའི་ བྱིན་ རླབས་ ལ་ བརྟེན་ནསཿ རང་བཞིན་སྤྲུལ་ པ་ སྐུའི་ཞིང་ ཁམས་ སུ་
དབུགས་ཕྱུང་སྟེ་བརྫུས་ཏེ་སྐྱེས་ནས་དེ་ཉིད་ལ་སངས་རྒྱས་བར་ངེས་པས་གྲོང་
ཁྱེར་རྒྱུན་ གཅོད་ཅེས་བྱའོ༔ དེའི་མན་ངག་ རི་ བོ་ཅོག་བཞག་གི་ལྟ་བ་སྟེ༔
དཔེར་ན་དབུས་ཀྱི་རི་བོ་མཆོག་རབ་ཀྱི་སྟེང་དུ་ཕྱིན་ན༔ གླིང་བཞི་དུས་གཅིག་
ལ་མཐོང་བ་ལྟར་རྫོགས་པ་ཆེན་པོའི་སྟེང་ནས་བལྟས་པས་ཐེག་པ་རིམ་པ་
དགུའི་འདོད་པ་རང་ལུགས་རྟོགས་པའོ༔ ཐེག་པ་གཞན་གྱིས་ནི་རྫོགས་པ་
ཆེན་པོའི་འདོད་པ་མི་མཐོང་ངོ་༔ དེ་ཉིད་མི་འགྱུར་བའི་ངོས་ནས་ཀྱང་རི་བོ་
ཅོག་ བཞག་ གོ༔ དེ་ ལ་ དགོངས་ པ་ནི་ ཁམས་ གསུམ་ ཡོངས་ སུ་ གྲོལ་བའི་
དགོངས་པ་སྟེ༔ དེ་ལྟར་རྫོགས་ཆེན་རྟོགས་པའི་རྣལ་འབྱོར་པས་བལྟས་ན་མ་
གྲོལ་བ་གཅིག་ཀྱང་མེད་དོ༔ དེ་ལྟར་རྟོགས་པའི་ཚེ་ན་འགྲོ་དྲུག་རང་སར་གྲོལ་
བ་ཞེས་བྱའོ༔ དེའི་ཚེ་ཉོན་མོངས་པ་ནི་གནས་ སུ་དག་སྟེ༔ མཁའ་ལ་སྤྲིན་
དེངས་པའི་རྣམ་པའམ༔ ཆུའི་རྙོག་མ་དངས་བ་ལྟ་བུར་རང་སར་དེངས་པ་ནི་
དང་པོ་འཁྲུལ་མ་མྱོང་༔ ད་ལྟ་འཁྲུལ་བ་ལ་མི་གནས༔ ཐ་མ་འཁྲུལ་མི་སྲིད་
པའི་གནད་ལས་བྱུང་བའོ༔ དེའི་དུས་ན་ཆོས་བོར་བའི་གང་ཟག་ཅེས་མིང་དུ་
བཏགས་པ་ནི་ཡོངས་ལ་བྱེད་པའི་ཆོས་མེད་པའོ༔ འབྲས་བུ་ལམ་དུ་བྱེད་པ་ནི་
དོན་གྱི་འབྲས་བུ་རྒྱུར་མི་ལྡོག་པ་བསེ་ཤིང་གི་འབྲས་བུ་ལྟ་བུའོ༔ དེ་ཡང་འདི་
དུས་ན་རྒྱལ་པོས་གདན་ས་ཟིན་ཏེ་མི་འགྱུར་བ་ནི་དཔེར་ན་རྒྱལ་རིགས་ཀྱི་
ཕྲུག་གུ་སྤྱི་བོ་ནས་དབང་བསྐུར་ནས་རྒྱལ་ས་ཟིན་ཏེ་མི་འགྱུར་བ་བཞིན་རིག་
པ་ཉིད་རང་སར་ཟིན་པའོ༔ འབངས་ཆམ་ལ་འབེབས་ཏེ་མི་འགྱུར་བ་ནི་རྒྱལ་
པོ་གཅིག་གིས་འབངས་ཆམ་ལ་ཕབ་པ་དེ་རྒྱལ་སྲིད་དུ་གནས་པ་བཞིན་དུ་སྒོ་
-85-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལྔའི་རྣམ་ཤེས་འཆར་བའི་གཞི་སྟོང་པས་འཁོར་བའི་མིང་མེད་པའོ༔ བློན་པོ་
བཙོན་དུ་བཟུང་སྟེ་མི་འགྱུར་བ་ནི༔ དཔེར་ན་རྒྱལ་པོའི་བཀའ་བློན་བཙོན་དུ་
བཟུང་ན་རྒྱལ་པོ་ཡང་ཉེན་པ་བཞིན༔ ཡིད་ཀྱི་རྣམ་པར་རྟོག་པ་འགྱུ་བ་ཆད་
པས་རིག་པ་རང་དབང་ཐོབ་པའོ༔ འབྲས་བུ་དེ་ལ་མིང་དུ་བཏགས་ན༔ རང་
བཞིན་རྣམ་དག་གི་འབྲས་བུ་ཞེས་བྱའོ༔ བྱས་པའི་རྩོལ་བ་ལས་བྱུང་བ་མ་ཡིན་
ཏེ༔ ཡེ་ནས་དག་པའི་དོན་རྒྱུད་ལ་སྐྱེས་པས་འབྲས་བུ་ཞེས་ཐ་སྙད་དུ་བྱའོ༔ དེ་
ཡི་མན་ངག་ནི་རིག་པ་ཅོག་བཞག་གིས་དེ་ལྟར་འབྲས་བུ་དེ་གང་ལང་བྱུང་ན༔
རིག་པ་ཉིད་གང་སྣང་གང་ཤར་གྱི་སྟེང་དུ་བཞག་པ་ལས་བྱུང་བའོ༔ དེའི་
དགོངས་པ་ནི་སྲིད་གསུམ་ཀ་དག་ཅེས་བྱ་བ་རང་གི་ལུས་ངག་ཡིད་གསུམ་ལ་
ལས་དང་བག་ཆག་དང་རྟོག་ པ་ གང་ ཡང་ མི་ གནས་ པས་ སྲིད་གསུམ་ཀ་
དག་གོ༔ འདིའི་དུས་ན་ཉོན་མོངས་པ་ནི་རང་གྲོལ་དུ་སོང་སྟེ་དཔེར་ན་
སྦྲུལ་གྱི་བདུད་པ་ཉིད་བྱ་ལོངས་མེད་པར་གྲོལ་བ་དང་འདྲའོ༔ དེ་བཞིན་དུ་
ཉོན་མོངས་པ་སྐྱེ་ལོངས་མེད་པར་ཆོས་ཉིད་དུ་རང་གྲོལ་བའོ༔ དེའི་དུས་ན་
གང་ཟག་དེ་ཆོས་ལས་འདས་པ་ཞེས་བྱའོ༔ འཁོར་འདས་གང་དུ་འཛིན་པའི་
ཤེས་པ་དང་བྲལ་བའོ༔ དེ་དག་གིས་ནི་དམིགས་པའི་ཡུལ་ཅན་གྱི་བློ་ཅན་
རྣམས་ཀྱིས་ཉམས་སུ་བླང་བྱ་སྟེ༔ དོན་གྱི་སྤྲོས་པ་ལ་དགའ་བ་རྣམས་ཀྱི་དོན་
དུའོ༔
ད་ནི་རིག་པ་རང་སྣང་གི་བློ་ཅན་རྣམས་ཀྱིས་ཉམས་སུ་བླང་བ་སྟོན་ཏེ་
དེ་ལ་གཉིསཿ ཁྲེགས་ཆོད་དང་༔ ཐོད་རྒལ་ལོ༔ ཁྲེགས་ཆོད་ནི་སྣང་བ་དང་མ་
འབྲེལ་བ་འདི་ཉིད་ལ་རྟོགས་པ་མངོན་སུམ་དུ་སྐད་ཅིག་གིས་གྱུར་པའི༔ ཐོད་
-86-



ཚིག་དོན་བཅུ་གཅིག་པ།
རྒལ་ཉམས་སུ་བླང་བ་ནི་སྔོན་དུ་དབང་བཞི་ཡོངས་སུ་རྫོགས་པར་བྱས་ལ༔ དེ་
ནས་གོང་གི་བསྒྲུབ་ལུགས་གཉིས་པོ་གང་ཡང་རུང་བས་མན་ངག་ལ་སྔོན་འགྲོ་
དངོས་གཞི་གཉིས་འཁོར་འདས་རུ་ཤན་དབྱེ་བའི་སྤྱོད་པ་གསུམ་བྱ་བ་ནི༔
དང་པོ་ལུས་རུ་ཤན་དབྱེ་བའི་སྤྱོད་པ་བྱ༔ དེའི་ངགས་ཚད་ལ་ཕེབསཿ ངག་རུ་
ཤན་དབྱེ་བའི་སྤྱོད་པ་བྱ༔ དེའི་རྟགས་ཚད་ལ་ཕེབས་ནས་སེམས་རུ་ཤན་དབྱེ་
བའི་སྤྱོད་པ་བྱའོ༔ དེ་དག་ལ་མཆོག་གི་དགོས་པ་དང་༔ ཐུན་མོང་གི་དགོས་པ་
གཉིས་གཉིས་ཏེ་དྲུག་ག དེ་ནས་རྣལ་དུ་དབབ་པ་གསུམ་བྱ་སྟེ༔ ལུས་རྣལ་དུ་
ཕེབས་པས་ཕུང་པོ་ཁམས་དང་སྐྱེ་མཆེད་དང་བྱང་སེམས་རྒྱས་པའི་དགོས་པ་
ཡོད་དོ༔ དེ་ནས་ངག་རྣལ་དུ་ཕེབས་པས་བརྗོད་པ་མ་བཅོས་པའི་དོན་དུ་
འགྱུར་ཞིང་ཚིག་གི་རྟོག་དཔྱོད་ཟད་པར་འགྱུར་བའི་དགོས་པ་ཡོད་དོ༔ དེ་ནས་
སེམས་རྣལ་དུ་ཕེབས་པས་བསམ་པའི་ཞེན་ཡུལ་ལས་གྲོལ་བའི་དགོས་པ་ཡོད་
དོ༔ དེ་ནས་དངོས་གཞི་ཟག་པ་མེད་པའི་དོན་རྣལ་འབྱོར་པའི་རྒྱུད་ལ་ཇི་ལྟར་
བརྟེན་པ་ལ་བཞི་སྟེ༔ སྔོན་དུ་ལུས་ངག་ཡིད་ཀྱི་གནད་གཟིར་བ་དང་༔ དེ་ནས་
གནད་རྣམ་པ་གསུམ་ལ་བརྟེན་ནས་ཆོས་ཉིད་མངོན་སུམ་གྱི་དོན་རྣལ་འབྱོར་
པའི་རྒྱུད་ལ་ཇི་ལྟར་བརྟེན་པ་དང་༔ དེས་སྣང་བ་ཇི་ལྟར་འཆར་བ་དང་༔
མཐའ་རྟེན་གྱི་མན་ངག་གོ༔ དང་པོ་ལུས་ཀྱི་གནད་བཞུགས་སྟངས་གསུམ་
ལས་མི་འདའ་བར་བྱའོ༔ དེ་ཡང་ལུས་ལ་རིག་པའི་ཡེ་ཤེས་གནས་ཏེ༔ ལུས་
ཀྱི་གནད་མ་གཟིར་ན་མངོན་དུ་མི་སྣང་སྟེ༔ དཔེར་ན་སྦྲུལ་གྱི་རྐང་ལག་ཡོད་པ་
དེ་མ་གཅུན་པས་མི་མཐོང་བ་བཞིན་ནོ༔ དེ་ནས་ངག་སྨྲ་བ་བཅད་དེ༔ དེ་ཡང་
ངག་བསླབ་པར་བྱ་བའི་རིམ་པ་དང་པོ་ཐུན་ཆུང་བ་ལ་བསླབ་དེ་ནས་ཐུན་རིང་
-87-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བ་ལ་བསླབ༔ སྐབས་སུ་སྨྲ་རྒྱུ་མེད་ཀྱང་སྨྲ་བའོ༔ དེ་ནས་ངག་གནས་པ་ནི༔
རང་གི་ངག་སྔགས་དང་མཆོད་བསྟོད་མདོ་ལ་སོགས་པ་མི་དགག༔ གཞན་ལ་
ཚིག་ཟུར་ཙམ་ཡང་མི་བརྗོད་དོ༔ དེའི་དུས་ན་ལུས་ཀྱིས་བརྡའ་ཙམ་ཡང་མི་
བྱའོ༔ དེ་ ལྟར་ བྱས་པས་བརྗོད་དུ་མེད་ པའི་དོན་རྒྱུད་ལ་སྐྱེ་བར་ ངེས་ སོ༔
མཁས་པ་བི་མ་ལ་ཡི་ཞལ་ནས༔ རྣལ་འབྱོར་པས་ངག་གཅོད་ནུས་ན༔ ཆོས་
བྱེད་ནུས་པ་ཡིན་གསུངས་སོ༔ སེམས་ཀྱི་གནད་དུས་ཐམས་ཅད་དུ་གནད་
གསུམ་དང་མི་འབྲལ་བར་བྱའོ༔ དེ་ཡང་སྒོའི་གནད་དུ་གཟིགས་སྟངས་གསུམ་
དང་མི་འབྲལ་བར་བྱའོ༔ ཡུལ་གྱི་གནད་དུ་ཕྱིའི་དབྱིབས་ནམ་མཁའ་དང་མི་
འབྲལ་བར་བྱའོ༔ ནང་གི་དབྱིབས་རྣམ་པར་དག་པའི་སྒྲོན་མ་ལ་རིག་པ་
གཏད༔ རླུང་གི་གནད་དུ་ཅི་ནས་ཀྱང་དལ་བར་བརྟེན་ཅིང་ཕྱིར་རྒྱང་རིང་པོར་
འཕེན་པ་གནད་ཡིན་ནོ༔ རིག་པའི་གནད་དུ་ལུ་གུ་རྒྱུད་བཙོན་དུ་བཟུང་བའོ༔
དེ་ཡང་ལུགས་གསུམ་སྟེ༔ དང་པོ་བླ་མས་སློབ་མ་ལ་འདེབས་པའི་དུས་ན༔ ངོ་
འཆི་ཀ་མ་ལ་སྤྱོད་པའི་ལུགས་དང་ ཁྲིད་དུ་བྱ་བ་དང་༔ ཚད་ཕུགས་སུ་གདབ་
པའོ༔ དེ་ལ་ཁྲིད་དུ་བྱས་པས་ཟླ་བ་ཕྱེད་དང་གཉིས་ན་འབྱོངས་པ་ལ་ཐེ་ཚོམ་
མེད་དོ༔ དེ་ཡང་དང་པོ་ཐུན་ཆུང་ལ་གྲངས་མང་དུ་བྱ༔ གཉིས་པ་ཐུན་བསྐྱེད་
པ་ལ་རྒྱུན་བསྲིད༔ དེ་ནས་ཉིན་མཚན་ཕྱེད་མར་ཉམས་སུ་བླངས་པས་སྣང་བ་
བཞི་འཆར་ཏེ༔ དེའི་རྟགས་ཚང་གཞན་དུ་ཤེས་སོ༔ དེ་ཡང་ཆོས་ཉིད་མངོན་
སུམ་གྱི་སྣང་བ་ནི༔ བླ་མས་ལུས་ཀྱི་གནད་འདི་གྱིས་ལ༔ ངག་གནད་འདི་ལྟར་
གྱིས་ཤིག༔ སེམས་གནད་འདི་ལ་གཏོད་ཅིག ཅེས་ཚིག་གསུམ་བསྡུས་ནས་
བསྟན་ནས༔ དེ་ཉིད་མངོན་སུམ་དུ་མཐོང་བས་ཡིད་དཔྱོད་ཚིག་གི་སྤྲོས་པ་དང་
-88-



ཚིག་དོན་བཅུ་གཅིག་པ།
བྲལ་བའོ༔ ཡུལ་ནམ་མཁའི་སྟོང་པ་ལ་ཆོས་ཉིད་མངོན་སུམ་དུ་རྣམ་རྟོག་གང་
གིས་ཀྱང་མ་བསླད་པར་མཐོང་བ་དེ་ཉིད་དོ༔ དེ་ལྟར་ཉམས་སུ་བླངས་པས་
དུས་ཚོད་ཅི་ཙམ་ཞིག་རཿ ཐེག་ལེ་སྟོང་པའི་སྒྲོན་མ་རྩོལ་བ་མེད་པར་ཤར་
ནས་འོང་ངོ་༔ དེ་ནས་ཡེ་ཤེས་ལྔའི་མདོག་དང་དབྱེ་བ་ལས་ཐིག་ལེ་སྐུ་དང་
བཅས་པ་ཚུན་ཆད་ཉམས་གོང་འཕེལ་གྱི་སྣང་བའོ༔ དེ་ཡང་ཁ་དོག་ལྔ་གྱེན་ལ་
འགྲེང་བ་དང་༔ རྩིབས་ལ་ཤར་བ་དང་༔ རེ་ལྡེ་དང་༔ གྲུ་ཆད་དང་༔ ཡུལ་གྲུ་
ཙམ་ལ་སོགས་པའོ༔ དབྱིབས་ནི་མཆོད་རྟེན་བརྩེགས་པ་དང་༔ པདྨ་སྟོང་ལྡན་
དང༌༔ གུར་ཁྱིམ་དང་༔ མིག་མངས་རིས་དང་༔ མིག་ཚགས་དང་༔ དྲྭ་བ་དང་༔
དྲྭ་བ་ཕྱེད་པ་ལ་སོགས་པ་རྣམས་སོ༔ དེ་ནས་སྐུ་ལྔ་ལྔར་སྣང་བའི་དུས་ན་རིག་
པ་ཚད་ལ་ཕེབས་པའོ༔ དེ་ནས་དེ་དག་གིས་འཕེལ་ཟད་ནས་འཛིན་པའི་བློ་
རང་སར་གྲོལ་བ་ནི་ཆོས་ཉིད་ཟད་པའི་སྣང་བའོ༔ དེ་ལྟར་སྣང་བ་བཞི་མཐར་
ཕྱིན་པའི་དུས་ན་སྐལ་ལྡན་དེ་ཟག་པའི་ཕུང་པོ་མི་སྣང་བར་སངས་རྒྱ་ངེས་སོ༔
བཞི་པ་མཐའ་བརྟེན་གྱི་མན་ངག་ནི༔ མི་འགུལ་བ་གསུམ་ལ་བཞི་བཅའ་བ་
དང༌ སྡོད་པ་གསུམ་གྱིས་ཚད་གཟུང་བ་དང་༔ ཐོབ་པ་གསུམ་གྱིས་གཟེར་
གདབ་པའོ༔ དེ་ དག་ནི་གོང་མའི་རྒྱ་བརྟེན་དུ་འབྱུང་བའོ༔ དེ་དག་གིས་ནི་
ཉམས་སུ་བླང་བའི་ཐབས་བསྟན་པའོ༔
༈ ད་ནི་དགུ་པ་ཉམས་སུ་བླང་པའི་ཚད་བསྟན་པ་ནི༔ སེམས་ཀྱི་ཚད་
དམྱལ་བ་ཚ་གྲང་གི་སྡུག་བསྔལ་མྱངས་ཀྱང་བག་ཚ་བ་མེད་པ་སྟེ༔ ཡེ་ནས་
འཁྲུལ་མ་མྱོངས་རིག་པ་ལ་དམྱལ་བའི་སྡུག་བསྔལ་གྲུབ་མི་སྲིད་པར་རྟོགས་
པའོ༔ མྱ་ངན་ལས་འདས་པ་ལ་རེ་བ་མེད་པ་ནི༔ རང་སེམས་སངས་རྒྱས་སུ་
89-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽ ་
འདུག་པས་ལོགས་ནས་བཙལ་དུ་མེད་པའོ༔ སངས་རྒྱས་ལ་བྲོད་པ་བསྐྱེད་དུ་
མེད་དེ༔ རིག་པ་ཡེ་སངས་རྒྱས་པ་ལ༔ ད་བསྐྱར་ནས་སངས་རྒྱས་རྒྱུ་མེད་པའི་
དོན་རྟོགས་པའོ༔ ལུས་ངག་གི་ཚད་ནི༔ ལུས་གླེན་པ་ལྟོ་བ་འགྲངས་པ་བཞིན་
དུ་སོང་བ་དང་༔ ངག་འབྲེལ་མེད་ཀྱི་གཏམ་ཆལ་ཆོལ་དུ་བྱུང་བ་དང་༔ སེམས་
གང་གཏད་དུ་གནས་པ་ལ་སོགས་པའོ༔ རིག་པ་རང་སྣང་གི་ཚད་ནི༔ ཕྱིའི་
འཁྲུལ་སྣང་འགགས་ནས་དག་སྣང་དུ་ཤར་བ་དང་༔ གསང་བ་རིག་པའི་ཚད་
རང་སྣང་དང་ཤར་དང་གྲོལ་དུ་ཤེས་པའོ༔
༈ ད་ནི་བཅུ་པ་སྐྱེས་བུ་དེ་ཉིད་ལ་བླ་མའི་གདམས་ངག་ཡོད་ཀྱང་ལེ་
ལོས་གཡེང་ནས་ཉམས་སུ་བླངས་པ་རྩལ་རྫོགས་པར་བླང་ལོགས་མ་བྱུང་བ་
རྣམས་ལཿ ཆོས་ཉིད་བར་དོ་ལ་ཇི་ལྟར་གྲོལ་ལུགས་བསྟན་པ་ནི༔ དེ་ལ་བར་
དོའི་དབྱེ་བ་དང་༔ ཆོས་ཉིད་དང་༔ ས་མཚམས་དང་༔ སྣང་ལུགས་སོ༔ དབྱེ་
བ་ནི་བཞི་སྟེ༔ རང་བཞིན་གནས་པའི་བར་དོ་དང་༔ འཆི་ཀའི་བར་དོ་དང་༔
ཆོས་ཉིད་བར་དོ་དང་༔ སྲིད་པའི་བར་དོའོ༔ ཆོས་ཉིད་ལཿ རང་བཞིན་གནས་
པའི་བར་དོའི་ཆོས་ཉིད་ནི༔ ཕུང་པོ་ལྔས་བཅིངས་ པས་ སྐུའི་སྣང་བ་ རང་
འགགས་པ་དང་༔ ཁམས་དང་སྐྱེ་མཆེད་ཀྱིས་བཅིངས་པསཿ འོད་ཁ་དོག་གི་
སྣང་བ་རང་འགགས་པ་དང་༔ ལས་དང་ཉོན་མོངས་པས༔ ཡེ་ཤེས་དང་ཆོས་
ཉིད་ཀྱི་སྣང་བ་རང་འགགས་པའོ༔ འཆི་ཁ་མའི་བར་དོའི་ཆོས་ཉིད་ནི༔ ལུས་
ཀྱི་འབྱུང་བ་འཁྲུགས་པས་ཕྱི་ལུས་ཀྱི་སྡུག་བསྔལ་ཉམས་སུ་མྱོང་ལ་སེམས་
བྱུང་ཚོར་གྱི་ལམ་གཏོར་ནས་ནང་སེམས་ཀྱི་སྡུག་བསྔལ་ཉམས་སུ་མྱོང་བ་
དང༌༔ འཛིན་ཆགས་མེད་པའི་མཚོ་རྡོལ་བས་ལུས་འབྲེལ་པ་རྟེན་བྲལ་ གྱི་
-90-



ཚིག་དོན་བཅུ་གཅིག་པ།
དོགས་པས་སྡུག་བསྔལ་ཏེ་དོན་ཤི་ཡི་དོགས་པའི་འདུ་ཤེས་ལ་གནས་པའོ༔
ཆོས་ཉིད་བར་དོའི་ཆོས་ཉིད་ནི༔ ཕུང་པོ་བདག་འཛིན་གྱི་རྟེན་བོར་ནས་སྐུ་དང་
ཡེ་ཤེས་ཀྱི་དོན་ཉིད་མངོན་དུ་སྣང་༔ ལས་དང་བག་ཆགས་ཀྱི་འབྲེལ་བ་ཆད་
པསཿ རང་བཞིན་གྱིས་ཆོས་ཉིད་ཀྱི་བསམ་གཏན་ལ་སྤྱོད༔ དངོས་པོ་འཛིན་
བྱེད་ཀྱི་ཡུལ་སྟོང་པས་རང་སྣང་རྣམ་པར་དག་པའི་ཆོས་ཉིད་ལ་སྤྱོད་པའོ༔
སྲིད་པ་བར་དོའི་ཆོས་ཉིད་ནི༔ ཕྱིའི་ལུས་ཀྱི་སྲིད་པ་ཡིད་ཀྱི་ཡུལ་ཅན༔ དབང་
པོ་ཀུན་ཚང་ཐོགས་མེད་ལྡན༔ ནང་སེམས་ཀྱིས་སྲིད་པ་ཆོས་ཅན་དུ་མ་ལ་སྙམ་
སེམས་འདུན་ཅིང་རྟོག༔ ལུས་སེམས་གཉིས་འདུས་པས་སྲིད་པ་ཐོགས་པ་མེད་
པར་འགྲོ་ཞིང་ཐམས་ཅད་ལ་རྟོག་ཅིང་འཇུག་པའོ༔ དེ་དག་གི་སྣང་ལུགས་ནི༔
རང་བཞིན་གནས་པའི་བར་དོ་ནི་སྣང་ལུགས་ལཿ གང་ཟག་དགོས་བཙན་
དང་༔ ཁམས་གསུམ་སྤྱི་བཙན་ལ་སོགས་པའི་སྣང་ལུགས་ཐ་དད་དུ་མར་སྣང་
སྟེ༔ དེ་ཡང་གང་ཟག་དགོས་བཙན་ནི༔ མིག་སེར་གྱི་ནད་ཀྱིས་བཏབ་པ་ལ་
དུང་སེར་པོར་སྣང་བའོ༔ འདུས་པའི་ནད་ཀྱིས་བཏབ་པ་ལ་རི་དང་ཁང་ཁྱིམ་
འཁོར་ལ་སོགས་པའོ༔ སྤྱི་ཚན་འགྲོ་དྲུག་སོ་སོ་ལ་ཆུ་ལ་བདུད་རྩི་སྣང་བ་བཅུ་
བདུན་དུ་སྣང་བའོ༔ འཆི་ཀ་མ་ཡི་སྣང་ལུགས་ནི༔ ཞེས་འཚིག་ཅིང་འདུ་ཤེས་
ནང་དུ་འཁུམས་ཏེ༔ སྤང་བ་མ་ཡིན་པར་སྣང་བ་ཟ་ཟི་ཡམ་ཡམ་ལ་སོགས་
པར་སྣང་བའོ༔ ཆོས་ཉིད་བར་དོའི་སྣང་ལུགས་ནི༔ ཞེས་འཚིག་ཅིང་སྒྲ་དང་
གཟུགས་སུ་སྣང་བ་དང་༔ སྐུ་དང་ཡེ་ཤེས་སུ་སྣང་བའོ༔ སྲིད་པ་བར་དོའི་སྣང་
ལུགས་ནི༔ འབྱུང་བའི་ལྔའི་སྣང་ཚུལ་དང་ཡད་ཡུད་ཕྱད་སྤྱོད་དུ་སྣང་བའོ༔ ས་
མཚམས་ནི༔ རང་བཞིན་གནས་པའི་བར་དོ་ནི་མའི་མངལ་ནས་འཆི་རྐྱེན་
-91-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བཏབ་པ་ཚུན་ཆད་ཆོས་ཉིད་ཀྱི་བར་དོའོ༔ དེ་ནས་དབུགས་ཁྲོག་གི་ཆད་ཚུན་
ཆད་འཆི་ཁའི་བར་དོའོ༔ དེ་ནས་ནང་དབུགས་ཆད་ནས་ལྷུན་གྲུབ་ཚུན་ཆད་
ཤར་བདེ་ཡང་མངལ་གྱི་གྲོང་ཁྱེར་ལ་སླེབས་པ་ཚུན་ཆད་སྲིད་པ་བར་དོའོ༔ དེ་
བཞིའི་གདམས་ངག་ནི་རང་བཞིན་གནས་པའི་བར་དོ་ལ་ཤེས་པའི་གྲས་ཐག་
བཅད་དེ༔ དང་པོ་ཐོས་པས་བློ་སྦྱང་བ་དང་༔ བར་དུ་བསམས་པས་ཐག་
གཅད་པ་དང་༔ ཐ་མ་བསྒོམས་པས་ལ་ཟླ་བ་རྣམས་བྱ་སྟེ༔ དེ་གསུམ་ལ་བློ་
སྦྱངས་པསཿ ཕྱི་ཤེས་བྱ་ཡུལ་གྱི་གྲས་ཐག་ཆོད་པས༔ སྣང་བ་སྒྱུ་མ་རྨི་ལམ་
ལྟར་ཤེས་ཏེ་འཁོར་བ་ལ་བློ་ལྡོག་པའི་དགོས་པ་ཡོད༔ ནང་འདུ་བའི་སེམས་
ལ་གྲས་ཐག་ཆོས་པས་རང་སེམས་དངོས་མེད་དངོས་གཟུང་དང་བྲལ་བར་
རྟོགས་པས་འབྲས་བུ་སངས་རྒྱས་པའོ༔ སྣང་སེམས་གཉིས་མེད་ལ་ཤེས་བྱའི་
གྲས་ ཐག་ཆོད་པས་འབྲས་བུ་ སྐུ་གསུམ་དབྱེར་མེད་དུ་ སངས་ རྒྱས་ནས༔
མཛད་པའི་འཕྲིན་ལས་ཕྱོགས་མེད་དུ་ཤར་བའོ༔ དེ་ཡང་བླ་མ་མཚན་ཉིད་ལྟ་
བ་དང་ལྡན་པ་དང་འཕྲད་པ་གལ་ཆེའོ༔ འཆི་ཁའི་བར་དོ་ལ་མི་གསལ་བ་
གསལ་གདབ་པ་སྒེག་མོ་མེ་ལོང་ལ་ལྟ་བ་ལྟ་བུའི་མན་ངག་ལ་ཟེར་ཐིག་གདབ་
པར་བྱའོ༔ དེ་ཡང་རྣལ་འབྱོར་པ་དེ་རྐྱེན་གྱི་ནད་ཀྱིས་བཏབ་ནས་འཆི་རྟགས་
ཉེར་གཅིག་བརྟགས་པས༔ བཟློག་པའི་ཆོ་ག་ཡང་ནས་ཡང་དུ་བྱས་ཏེ༔ དེས་
མ་བཟློག་པའི་རྟགས་བྱུང་བའི་ཚེ༔ དེ་ཡང་ལུས་ཉིད་ཐོག་མ་ཡང་འབྱུང་བཞི་
ལས་གྲུབ་པ་ཐ་མ་ཡང་འབྱུང་བ་བཞིའི་བྱེར་ཟུག་གིས་ཚེའི་དུས་བྱེད་པའོ༔ དེ་
ཡང་ས་ས་ལ་ཐིམ་པའི་དུས་ན༔ ལུས་ལྕི་ཞིང་ལྡང་མི་ནུསཿ ཆུ་ཆུ་ལ་ཐིམ་པའི་
རྟགས་སུ་ཁ་སྣ་ནས་ཆུ་བོར་བ་གཅིག་ཕྱིར་ཐོན་ནས་དེ་ནས་སྐམ༔ མེ་མེ་ལ་



ཚིག་དོན་བཅུ་གཅིག་པ།
ཐིམ་པའི་རྟགས་སུ་ལུས་ཀྱི་བ་བཞི་རྐང་ལག་བཞིན་དྲོད་འཆོར་ཏེ༔ དེའི་དུས་
སུ་ལུས་ཀྱི་བཀྲག་དང་གཟི་མདངས་ཀྱང་འཆོར་རོ༔ དེ་ནས་རླུང་རླུང་ལ་ཐིམ་
པའི་དུས་སུ་དབུགས་བརྩེགས་མ་འབྱུང་ཞིང་ལུས་ཀྱི་སྟོབས་འཆོར་རོ༔ འདིའི་
དུས་སུ་གདམས་ངག་གསལ་གདབ་པ་ནི༔ རང་ལ་ཆོས་ཉིད་བར་དོ་ལ་སྣང་བ་
འདི་ལྟ་བུ་འཆར་བས༔ འདིའི་དུས་ན་རང་གི་སྣང་བ་ཡིན་པར་ངོ་ཤེས་པར་
བྱའོ༔ སྙམ་པའི་དྲན་པ་བརྟེན་ན་དེས་ཆོག དེ་ལྟར་མི་གསལ་ན་རང་གི་བླ་མ་
ཡོད་ན་བཟང་སྟེ༔ ཚོགས་བསགས་པའི་ཡན་ལག་ཅི་རིགས་པ་ཞིག་བྱས་ཏེ
དེ་ནས་བླ་མས་ནད་པ་དེའི་རྣ་བུག་གཡོན་པ་ནས་སྨྱུག་མའི་སྦུབས་སམ་ཤོག་
གུའི་དབྱིབས་ཀྱི་ནང་ནས་མར་ལན་གསུམ་བཏབ་པས་ཆོས་ཉིད་བར་དོ་ལ་མི་
ཐེབས་པ་མི་སྲིད་དོ༔ དཔེར་ན་མི་བརྟན་པོ་གཅིག་ལ་ཐན་བརྡ་བས་ཡུལ་རྟ་
འགོ་གང་དུ་སོང་ཡང་ངེས་པར་ཐན་འཇལ་བ་དང་འདྲ་སྟེ་ཆོས་ཉིད་བར་དོ་ལ་
ངེས་པར་རྙེད་པར་འགྱུར་རོ༔ གལ་ཏེ་བླ་མ་མི་བཞུགས་ན་རང་གི་རྡོ་རྗེ་སྤུན་
སྲིང་དམ་ཚིག་ལ་སི་མེད་པ་ལྟ་སྤྱོད་མཐུན་པ་ཞིག་གིས་གདབ་བོ༔ གལ་ཏེ་
ནང་པ་དེ་བརྟེན་པ་ཉམས་པས་དབུགས་ཆད་ན་ནི་རླུང་སྦྱང་བྱ་ཞིང་ལུས་ངག་
གསོ་བའི་གནད་འདི་ལྟར་བྱ་སྟེ༔ ནད་པ་དང་རང་གི་སྒོ་གསུམ་སྤྲད་དེ༔ རང་
གི་རླུང་ཕྱི་ནས་ཕུལ་ཏེ༔ དེ་ལ་བསྟིམས་པས་འཕངས་ལན་གསུམ་བྱའོ༔ དེ་
ལྟར་བྱས་པས་ཁོའི་ལུས་ཚ་མེར་གྱི་དྲོས་ཏེ་ཧཱུཾ་ཞེས་པས་རང་ཁའི་ནང་ན་དྲོང༔
ཨོཾ་ཞེས་པས་སྣ་བུག་གཡས་སུ་དྲོང༔ ཨ་ཞེས་པས་སྣ་བུག་གཡོན་དུ་དྲོང་ དེ་
ལྟར་བྱས་པས༔ མིག་རྩ་ཧྲིག་ཡོང་སྟེ༔ དེ་ལྟར་བྱུང་ཙ་ན་སྔར་བཞིན་གདམས་
ངག་བཏབ་པས་ཐེབ་ངེས་སོ༔ དེ་ནས་རླུང་རྣམ་ཤེས་ལ་ཐིམ་པས་ཤེས་པ་བུན་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གྱིས་འགྲོ་ཏེ༔ ནང་དབུགས་ཆད་རྣམ་ཤེས་ནམ་མཁའ་ལ་ཐིམ་པས་ལུས་
སེམས་གཉིས་ཀྱི་འབྲེལ་ཐག་ཆད་དེ༔ དབུགས་བར་སྣང་ལ་བུན་གྱི་ཡལ་ལུས་
གདོས་པ་ཅན་བེམ་པོར་ལིངས་ཀྱིས་སོང་༔ རིག་པ་མེ་སྟག་ཡལ་བའི་རྣམ་པ་
ལྟར་ཆོས་ཉིད་བར་དོ་ལ་སོང་བའི་གནས་སྐབས་ན༔ ནམ་མཁའ་འོད་གསལ་
ལ་ཐིམ་པ་ཞེས་ བྱ་སྟེ༔ ཕྱི་ས་རྡོ་རི་བྲག་གི་རྣམ་པ་ནི་འགགསཿ ནང་འོད་
གསལ་ཆོས་ཉིད་ཀྱི་སྣང་བ་ནི་ཤར་ནས༔ སྣང་བ་ཐམས་ཅད་འོད་ཁ་དོག་ལྔའི་
སྣང་བ་མནན་ན་ནེམ་པ་སྙམ་པཿ བཏེག་ན་འཕང་བ་སྙམ་པའི་སྣང་བ་འཆར་
ཏེ༔ འདི་དུས་ཀྱི་གནད་དེ་འཇུག་པ་ཞེས་བྱ་བའི་གནད་དང་༔ གྲོལ་བ་ལུས་ཀྱི་
གནད༔ མཐར་ཕྱིན་པ་ངོ་ཤེས་པའི་གནད་དོ༔ འཇུག་པ་ཤེས་པའི་གནད་ལ་
གཉིས་ཏེ༔ འོད་རིག་པ་ལ་འཇུག་པ་དང་༔ རིག་པ་འོད་ལ་འཇུག་པའོ༔ འོད་
རིག་པ་ལ་འཇུག་པ་ནི༔ འོད་སྣང་དེ་དག་སྐུ་ལྔ་ལྔའི་སྣང་བ་སྟེ༔ དེ་དག་གི་
ཐུགས་ཀ་ནས་འོད་ཤིན་ཏུ་ཕྲ་བ་ཟེར་ཐག་སྒྲིལ་བ་ལྟ་བུ་རེ་རེ་རང་གི་སྙིང་ཁར་
ཟུག་པ་རྣམས་འཆར་ཏེ༔ འདིའི་དུས་སུ་རང་བཞིན་གྱི་བསམ་གཏན་ལ་གནས་
པར་གྱུར་ཏོ༔ གྲོལ་བའི་ལུགས་ནི༔ འདིའི་དུས་ན་ཕུང་པོ་ལྔའི་བདག་ཏུ་འཛིན་
པ་རང་དེངས་པས་ལུས་འོདཿ སྐུར་གྲོལ་བས་ཆོས་ཉིད་སང་ངེ་ལ་གནས་པས་
འབྱུང་བ་ཕྲ་རགས་ཀྱིས་གདོས་བཅས་གྲོལ་བས་སྣང་བ་འོད་གསལ་བདེ་བ་
ཆེན་པོར་གྲོལ་ལོ༔ ཉོན་མོངས་པ་ཕྲ་རགས་ལས་གྲོལ་བས་རིག་པ་ཉིད་མ་ལ་
བུ་ཐིམ་དུ་གྲོལ་ལོ༔ མཐར་ཕྱིན་པའི་དུས་ན༔ ཡིད་ཆེས་པའི་གནད་གསུམ་སྐྱེ་
སྟེ༔ ཡིད་ཆེས་པ་མ་དུ་བུ་འཇུག་པ་ལྟ་བུ་དྲན་པསཿ སྡང་འདྲིས་པའི་མི་ཕྱིས་
མཐོང་བ་ཙམ་གྱིས་ངོ་ཤེས་ཏེ༔ སྒྲོ་འདོགས་ཆོད་པ་ལྟ་བུར་རང་སྣང་དུ་ངོ་ཤེས་
-94-



ཚིག་དོན་བཅུ་གཅིག་པ།
པའོ༔ མི་འགྱུར་བ་གསེར་གྱི་ཐུར་མ ལྟ་བུའི་གདམས་ངག་དྲན་པ་སྟེ༔ དཔེར་
ན་མི་གཅིག་ལ་སྙིང་རླུང་ཞུགས་པ་ན་སྨན་པ་མཁས་པས་ཐུར་མང་གིས་ལམ་
དུ་འདྲེན་པ་ལྟར་ཆོས་ཉིད་རྣམ་དག་གི་ལམ་འགྱུར་མེད་དུ་ཡིད་ཆེས་པས་ཏིང་
ངེ་ འཛིན་ སྐྱེའོ༔ དེ་ཡང་འདིའི་དུས་ན་ཡེ་ཤེས་བཞི་སྦྱོར་ རང་ གི་ སྙིང་ཁར་
འཆར་བ་ནི༔ སྔོན་དུ་འོད་དཀར་པོའི་སྣམ་བུ་དཀར་པོའི་དེའི་སྟེང་དུ་སེར་པོ༔
དེའི་སྟེང་དུ་དམར་པོ༔ དེའི་སྟེང་དུ་མཐིང་ཀ དེའི་སྟེང་དུ་ཐིག་ལེ་མེ་ལོང་ཁ་
སྦུབས་པ་ལྟ་བུ་དགུ་བརྩེགས་སམ་ལྔ་བརྩེགས་སུ་འཆར་རོ༔ འདི་ནི་རྡོ་རྗེ་
སེམས་དཔའི་ཁོང་གསེང་གི་ལམ་ཞེས་བྱའོ༔ དེ་ནས་ཕྱིར་མི་ལྡོག་པ་དཔག་
ཆེན་གྱི་མདའ་ལྟ་བུའི་དྲན་པ་ནི༔ མདའ་དེ་ཉིད་དྲག་པོའི་ཤུགས་དང་བཅས་
པས་དངོས་པོ་ཐམས་ཅད་ལ་འབིག་པར་ལྟར༔ རིག་པ་ཉིད་ལྷུན་གྲུབ་རིན་པོ་
ཆེའི་ལུས་ལ་ཐིམ་པའི་ཚེ༔ སྐད་ཅིག་མ་དང་པོ་ལ་མངོན་པར་ཤེས་པ་དྲུག་
ཕྲག་དྲུག་འཆར་རོ
གཉིས་པ་ལ་ཐད་དཀར་རིགས་ལྔའི་གཙོ་འཁོར་ཚོམ་བུར་གསལ་བ་
མར་འགྲོ་བ་རིགས་དྲུག་གི་སྐྱེ་གནས་དང་ལས་དང་སྡུག་བསྔལ་དང་ཚེ་
ཚད་ལ་སོགས་གསལ༔ ཡར་མང་པོའི་འདུག་ཚུལ་གསལ་ཏེ རྗེས་སུ་དྲན་པ་
དྲུག་ལས་འབྱུང་བའོ༔ སྐད་ཅིག་མ་གསུམ་པ་ལ་སྐུ་དང་ཡེ་ཤེས་ཀྱི་སྣང་བ་
འཆར་སཿ རང་སྣང་དུ་ངོ་ཤེས་པས་ལྷུན་གྲུབ་རིན་པོ་ཆེ་ལ་ངེས་པ་རྙེད་དེ༔
ཐིམ་ལུགས་བརྒྱད་དུས་གཅིག་ལ་འབྱུང་བའོ༔ དེ་ཡང་ཐུགས་རྗེ་ཐུགས་རྗེ་ལ་
ཐིམ་པ༔ དཔེར་ན་ཉི་མ་རྒས་པའི་དུས་ན་ཟེར་འདུས་པ་ལྟར༔ རིགས་དྲུག་གི་
སྣང་ཆ་རང་ལ་འདུས་པས༔ མ་དག་པ་འཁྲུལ་བའི་མིང་མེད་དེ་གཟུགས་སྣང་
-95-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལས་འདས་པའོ༔ འོད་ལ་འོད་ཐིམ་པ་ནི༔ ནམ་མཁའ་ལ་འཇའ་ཡལ་བ་ལྟར་
འོད་ཁ་དོག་མཚན་མའི་རིས་མེད་དེ་སྟོང་པ་ངོས་གཟུང་དང་བྲལ་བའི་དབྱིངས་
སུ་རོ་གཅིག༔ སྐུ་ལ་སྐུ་ཐིམ་པ་བུམ་པའི་སྐུ་ལྟར་ཤེས་བྱ་ནང་དུ་གསལ་བ
མཚན་མ་ཞལ་ཕྱག་གི་རིགས་ཅན་དུ་མེད་པར་རང་སྣང་རྣམ་པར་དག༔ ཡེ་
ཤེས་ལ་ཡེ་ཤེས་ཐིམ་པ་མ་པང་དུ་བུ་ཞུགས་པ་ལྟ་བུ་སྟེ༔ ཆོས་ཉིད་མ་དང་རིག་
པ་བུ་གཉིས་ ཉམས་སུ་འདྲེས་པའོ༔ གཉིས་མེད་གཉིས་མེད་ལ་ཐིམ་པ་ཆུ་
ཆུ་ལ་ཐིམ་པ་ལྟར་ངོ་བོ་མཉམ་པ་རིས་མེད་དུ་གྱུར་པའོ༔ མཐའ་གྲོལ་མཐའ་
གྲོལ་ལ་ཐིམ་པ་ནམ་མཁའ་ནམ་མཁའ་ལ་ཐིམ་པ་ལྟར་སྟོང་པ་སྣང་བའི་ཡུལ་
མེད་པའོ༔ དག་པ་ཡེ་ཤེས་ཀྱི་སྒོ་ངོ་བོ་ལ་ཐིམ་པ་སེང་གེས་གངས་ཟིན་པ་ལྟ་བུ་
ཉམ་དཔག་ཚ་དང་བྲལ་བའོ༔ མ་དག་པ་འཁོར་བའི་སྒོ་དག་པ་ཡེ་ཤེས་ཀྱི་སྒོ་
ལ་ཐིམ་པ་སྦྲའི་ཆོན་ཐག་བསྡུས་པ་ལྟར་ཐིག་ལེ་ཉག་གཅིག་ཏུ་འདུས་པའོ༔
འདི་དུས་ན་སངས་རྒྱས་ཀྱི་ཡོན་ཏན་དང་འཕྲིན་ལས་དཔག་ཏུ་མེད་པ་འབྱུང་
ཞིང་འཆར་བ་ཉི་ཟླ་ཁ་སྦྱོར་གྱི་རྒྱུད་ནས་བཤད་པའོ༔ འདིའི་བརྩོན་འགྲུས་ཐ་
མ་གཅིག་གིས་དབང་པོའི་ཁ་འཆལ་ནས་སྲིད་པ་བར་དོའི་ཆ་ཙམ་དུ་སྣང་བ་
ལས་རང་བཞིན་སྤྲུལ་པ་སྐུའི་ཞིང་ཁམས་སུ་དབུགས་བྱུང་ནས་མངལ་གྱི་གྲོང་
ཁྱེར་དུ་མི་འཇུག་སྟེ༔ ཤར་ཕྱོགས་མངོན་པར་དགའ་བ་ལ་སོགས་པའི་ཞིང་
ཁམས་སུ་བརྫུས་ཏེ་སྐྱེས་ནས་ལོ་ལྔ་བརྒྱར་ཐེག་པ་ཆེན་པོའི་ཆོས་ལ་ལོངས་
སྤྱོད་ནས་ཆོས་ཉིད་བར་དོ་མེད་པར་ཡང་དག་པར་རྫོགས་པར་སངས་རྒྱའོ༔
དེ་ཡང་ཤར་ཕྱོགས་མངོན་པར་དགའ་བའི་ཞིང་ཁམས་སུ༔ རྡོ་རྗེའི་རིགས་ཀྱི་
སྤྲུལ་པའི་ཞལ་མཐོང་༔ ལྷོ་ཕྱོགས་དཔལ་དང་ལྡན་པའི་ཞིང་ཁམས་སུ༔ རིན་
-96-



ཚིག་དོན་བཅུ་གཅིག་པ།
ཆེན་རིགས་ཀྱི་སྤྲུལ་པས་དབང་བསྐུར༔ ནུབ་པདྨ་བརྩེགས་པའི་ཞིང་ཁམས་སུ་
པདྨ་རིགས་ཀྱི་སྤྲུལ་པ་འོད་དཔག་མེད་ཀྱིས་ལུང་སྟོན༔ བྱང་ལས་རབ་རྫོགས་
པའི་ཞིང་ཁམས་སུ་ལས་ཀྱི་རིགས་ཀྱི་སྤྲུལ་པ་དོན་གྲུབ་ཀྱིས་ལས་དང་བག་
ཆགས་ཀྱི་མཐའ་ཟད་པར་བྱས་པས༔ དེ་ཉིད་དུ་གྲོལ་ནས་སངས་རྒྱའོ༔ ཆོས་
འདི་ཉིད་ཀྱི་སྒོ་མ་མཐོང་བའི་འགྲོ་བ་ཕལ་པ་རྣམས་ནི་དེ་ལས་སྲིད་པ་ལས་
ཀྱིས་ཁ་འཆལ་ཏེ༔ སྲིད་པའི་བར་དོ་ལས་མཐའ་བོར་ནས༔ དེ་ཡིད་ཀྱི་ལུས་
ཅན་དབང་པོ་ཀུན་ཚང་བ་ལཿ གང་ལ་ཡང་ཐོགས་པ་མེད་པའི་ལུས་དང་ལྡན་
པས༔ ནམ་མཁའ་ལ་བྱ་སྒྲོ་རླུང་གིས་དེད་པ་ལྟར་ཕྱད་ཕྱེད་ཡལ་ཡོལ་དུ་ཀུན་
ལ་རྟོག་ཅིང་འཇུག་པར་བྱེད༔ འདི་ཡི་དུས་ན་རང་གིས་གཟུགས་མི་མཐོང་སྟེ༔
དཔེར་ན་ རྨི་ ལམ་ གྱི་ལུས་ལྟ་བུའོ༔ གཟུགས་ ཀྱིས་ གཟུགས་མི་མཐོང་ སྟེ༔
དཔེར་ན་སྐར་ཁུང་གི་ཉི་ཟེར་གྱི་རྡུལ་ལྟར་སྣང་ངོ་༔ འདིར་ལས་ཀྱི་འཕྲོ་མཐུད་
པ་ཡུར་བ་རྐང་ཆག་པ་ལ་ཝ་འཛུགས་པ་ལྟ་བུ་བག་ཆགས་ཀྱི་མཚམས་སྦྱོར་བ་
ནི༔ ལས་ བཟང་ པོ་བསགས་པ་རྣམས་ནི་གནས་མཐོ་བར་ སྐྱེ་ལཿ ངན་ པ་
རྣམས་ནི་ངན་སོང་གསུམ་ལ་སོགས་པའི་ལུས་ལེན་ནོ༔ དེ་ལྟ་བུའི་བར་དོ་དེ་
ལ་དོན་ཉི་ཤུས་སྟོན་པ་ལ༔ དང་པོ་གཟུགས་ཀྱི་ཁྱད་པར་ནི༔ བར་དོར་ཇི་ཙམ་
གནས་པའི་ཕྱེད་སྔ་མའི་གཟུགས་ལ༔ ཕྱེད་ཕྱི་མའི་གཟུགས་ཏེ༔ དེ་ཡང་ཤ་
ཁྲག་གདོས་པ་མེད་དེ་རྨི་ལམ་འདྲའོ༔ གཉིས་པ་སྐྱེ་མཆེད་ནི༔ ཡིད་ཀྱིས་ལུས་
གཟུང་བར་དཀའ་བ་གང་ཡང་ཐོགས་པ་མེད་པའོ༔ གསུམ་པ་འོད་ཀྱི་ཁྱད་
པར་ནི༔ ལས་དག་པ་རྣམས་དཀར་པོ་དཔག་ཚད་གཅིག་ཏུ་གསལ་ལཿ མ་
དག་པ་རྣམས་ལ་འོད་མོག་མོག་པོ་འདམ་གང་དུ་གསལ་ལོ༔ བཞི་པ་སྐྱེ་
-97-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གནས་ཀྱི་ཁྱད་པར་ནི༔ སྐྱེ་གནས་བཞི་ལས་བརྫུས་སྐྱེས་སོ༔ ལྔ་པ་མགོ་ལྟ་
ཕྱོགས་ཀྱི་ཁྱད་པར་ནི༔ ལྷ་མི་གཉིས་གྱེན་ལ་ཡོད་པ་སྙམ་བྱེད༔ ལྷ་མིན་བྱོལ་
སོང་ཕྲེད་ལ༔ དམྱལ་བ་ཡི་དྭགས་ཐུར་ལའོ༔ དྲུག་པ་ཚེ་ཚད་ནི༔ ཞག་བདུན་
གྱི་སྐད་ཅིག་མ་དང་ཤི་ནས་གཉིས་པ་ལ་སྐྱེ་སྟེ༔ བདུན་ཕྲག་བདུན་དུ་དེ་ལྟར་
བྱེད་དོ༔ བདུན་པ་མངོན་ཤེས་ཀྱི་ཁྱད་པར་ནི༔ སྐད་ཅིག་ཙམ་ལ་སྟོང་གསུམ་
གཅིག་གམ་གཉིས་ལ་སོགས་པ་མཐོང་སྟེ༔ ཟག་བཅས་ཀྱི་མངོན་ཤེས་དེ་བག་
ཆགས་ཚན་ཆེ་བའི་སྟོབས་ཀྱིས་དེ་ནས་ནུབ་བོ༔ བརྒྱད་པ་ལུས་ཚད་ནི་བྱིས་པ་
ལོ་བརྒྱད་དམ་བཅུ་དྲུག་པའི་ཚད་ཀུན་ལ་ལྟ་ཞིང་འཇུག་སྙིང་འདོད་པའོ༔ དགུ་
པ་སྤྱོད་ལམ་ནི༔ སྔར་གྱི་ཆོས་ཉིད་བདེན་པའི་སྟོབས་ནུབ་ནསཿ སྔ་མའི་བག་
ཆགས་ལངས་པས་སྔར་གང་ལ་ཞེན་པ་དེ་གཙོར་བྱེད་དོ༔ བཅུ་པ་མིང་གི་ཁྱད་
པར་ནི༔ འབྱུང་བ་བཞིའི་ས་བོན་གྱི་བག་ཆགས་ལས༔ སྔོན་ གཟུགས་ སྲིད་
པའི་ཤ་གཟུགས་ཅན་དུ་འབྱུང་བའོ༔ བཅུ་གཅིག་པ་རྫུ་འཕྲུལ་གྱི་ཁྱད་པར་ནི༔
དབང་པོ་མཆོག་ཏུ་གསལ་བ་དང་༔ ཡན་ལག་ཚང་ཞིང་རགས་པ་དང་༔ ཤེས་
པ་གང་དུ་གཏད་སར་ཚུགས་པ་དང་༔ ཀུན་ལ་ཐོགས་ཆགས་མེད་དེ་གང་དུ་
བསམ་སར་བརྟོལ་བའོ༔ བཅུ་གཉིས་པ་ལས་སོགས་མི་སོགས་ཀྱི་ཁྱད་པར་
ནི༔ སྔར་གྱི་ལས་དཀར་ནག་གི་ཚན་ཆེ་ཆུང་གིས་འདིར་ཡང་ཕྱི་མ་ལས་ཐམས་
ཅད་དེ་ལྟར་སོགས་པའོ༔ བཅུ་གསུམ་པ་ཁ་དོག་གི་ཁྱད་པར་ནི༔ ལྷ་མིར་སྐྱེས་
ན་དཀར་པོ་དང་༔ ལྷ་མིན་བྱོལ་སོང་སེར་པོ་དང་༔ ཡི་དྭགས་དམྱལ་བ་ནག་པོ་
འོ༔ བཅུ་བཞི་པ་ངེས་ཚིག་ནི༔ སྔར་ལོངས་སྐུའི་སྣང་བ་དང་རིགས་དྲུག་གི་
བར་ཡིན་པས་བར་ཞེས་བྱ༔ མ་ནི་གང་ཉིད་ཀྱི་བདེན་པའི་སྟོབས་མ་ཤེས་
-98-



ཚིག་དོན་བཅུ་གཅིག་པ།
པསཿ དེའི་ངང་ནས་ཕྱིས་སྲིད་པ་ཆགས་པས་སོ༔ དོ་ཞེས་པ་དེ་གཉིས་ཀྱི་བར་
དུ་མ་རིག་པ་གནས་པས་སོ༔ བཅོ་ལྔ་པ་དགེ་སྡིག་གི་ཁྱད་པར་སྔར་དགེ་བ་
བྱས་པའི་ཤེས་པ་ནི་གསལ༔ མི་དགེ་བ་བྱས་པ་ནི་མི་གསལ་རྨུགས་པར་
གནས་པའོ༔ བཅུ་དྲུག་པ་ཁམས་གསུམ་ལས་གང་དུ་གཏོགས་ན༔ གཟུགས་
མེད་ཁམས་སུ་གཏོགས་པའོ༔ བཅུ་བདུན་པ་ཕྱི་མའི་ལུས་དང་འབྲེལ་བ་ནི༔
བར་དོའི་ལས་རྫོགས་པའི་དུས་ན༔ མངལ་གྱི་སྐྱེ་གནས་སུ་འཇུག་ཏེ །ཚུད་
པའི་རྟགས་ནི༔ ལྷ་ཁང་གི་ཡང་སྟེང་ངམ་ཁང་བུ་བརྩེགས་པའི་ནང་ན་འདུག་
སྙམ་བྱེད་ན་ལྷ་རུའོ༔ མགལ་མེའི་འཁོར་ལོ་བསྐོར་བ་ལྟར་འདུག་ན་ལྷ་མིན་
དུའོ༔ གྲོང་པ་སྙམ་བྱེད་ན་མི་ལུས་ཙམ་པོའོ༔ ནམ་རྨུགས་པའི་ནང་དུ་འདུག་
ན་མི་ལུས་གཙང་མའོ༔ སྐྱེ་བོ་མང་པོའི་ནང་དུ་འདུག་པ་སྙམ་བྱེད་ན་མི་ལུས་
རིན་པོ་ཆེའི་ནང་དུ་ཚུད་པའོ༔ བྱ་སྐྱིབས་སམ་ན་བུན་ལང་ལིང་གི་གསེབ་ན་
འདུག་པ་སྙམ་བྱེད་ན་བྱོལ་སོང་༔ གྲོག་པོ་ཕུགས་རྡུག་ལ་སོགས་པའི་ནང་དུ་
འདུག་པ་སྙམ་བྱེད་ན་ཡི་དྭགས་སོ༔ དམྱལ་བ་ནི་སྲིད་པ་བར་དོར་མི་གནས་
སོ༔ བཅོ་བརྒྱད་པ་ཕྱི་མའི་ལུས་དང་ཉོན་མོངས་ཀྱི་འབྲེལ་པ་བསྟན་པ་ནི༔
འདིར་ཞེ་སྡང་སྐྱེས་པའི་རྐྱེན་གྱིས་གཟུགས་ཁམས་སུ་སྐྱེའོ༔ འདོད་ཆགས་
ཀྱིས་འདོད་ཁམས་སུ་སྐྱེའོ༔ གཏི་མུག་གིས་ གཟུགས་མེད་ཁམས་ སུ་སྐྱེའོ༔
བཅུ་དགུ་པ་འཁོར་ཚུལ་ནི༔ འགྲོ་བ་རིགས་དྲུག་གཅིག་ཏུ་བརྒྱུད་པ་ཤིང་རྟའི་
འཕང་ལོ་འམ་ཟོ་ཆུའི་འཁོར་མོ་དང་འདྲའོ༔ ཉི་ཤུ་དཔེ་ཉེ་བར་མཚོན་པ་ནི༔
དཔེ་ནི་ལས་འཕེན་པ་གཞུ་མོའི་སྲད་བུ་དང་འདྲ༔ ལེན་པ་རྡོ་ཁབ་ལེན་དང་
འདྲ༔ དེར་བག་ཆགས་ཀྱི་དབང་གིས་མངལ་གྱིས་ཡིད་འཛིན་པའོ༔ དེ་ནས་
-99-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལས་ཀྱི་དབང་གིས་དགའ་ལྡན་དང་ རྩོད་ལྡན་དང་༔ ཆ་མཉམ་དང་༔ མྱོས་
ལྡན་དང་ བྲོས་ལྡན་དང་༔ སྡུག་བསྔལ་ཆེན་པོ་དང་ལྡན་པའི་གནས་སུ་སྐྱེའོ༔
སྲིད་པ་བར་དོའི་ལུས་དེ་ཡང་ཡི་དམ་ལྷའི་སྒྱུ་ལུས་བཟུང་བའོ༔ གདམས་ངག་
གནད་རབ་ཏུ་ཆེའོ༔ དེ་དག་གིས་བར་དོའི་མཚན་ཉིད་འཕྲོས་པ་དང་བཅས་པ་
བསྟན་པའོ༔
༈ ད་ནི་ཚིག་དོན་བཅུ་གཅིག་པ་གྲོལ་ས་ཆེན་པོ་གང་ཡིན་པ་བསྟན་པ་
ནི༔ དེ་ལྟར་བར་དོའམ་དེ་ཉིད་ལས་གྲོལ་བའི་དུས་ན་གྲོལ་ལུགས་ཇི་ལྟར་
གྲོལ ཡང་དག་པར་སངས་རྒྱ་བའི་དུས་ན་ཇི་ལྟར་འགྱུར༔ སྔ་རབས་འདས་
པའི་སངས་རྒྱས་དང་ ཕྱིས་སངས་རྒྱ་བ་གཉིས་ལ་ཁྱད་པར་ཅི་ཡོད༔ སྙམ་ན
དེ་དག་རྣམས་ནི་གཉིས་མེད་རིས་དང་བྲལ་བས་ངོ་མཉམ་པ་རང་རྫོགས་ཆེན་
པོར་བཞུགས་ཏེ༔ ཁྱད་པར་གང་ཡང་མེད་པས་འཛིན་མེད་ཕྱོགས་བྲལ་དུ་
བཞུགས་སོ༔ དཔེར་ན་ནམ་མཁའ་ནམ་མཁའ་ལ་ཐིམ་པ་ལྟ་བུའོ༔ དེ་ཡང་
དཔེར་ན་བུམ་པའི་ནང་གི་ནམ་མཁའ་ལྟར་ཁྱབ་བྱེད་སེམས་ལ་རང་བཞིན་
གྱིས་ གནས བར་ གྱི་འབྲེལ་ ཐག་ ནི་ནམ་ མཁའ་ ལྟ་ བུར་ སྒྲོན་མ་བཞིའི་
མཚམས་སྦྱར་ཕྱི་རོལ་གྱི་ནམ་མཁའ་ལྟ་བུར་ཆོས་ཀྱི་དབྱིངས་སྟོང་ཉིད་སྤྲོས་
དང་བྲལ་བའོ༔ དེ་ཡང་བུམ་པ་ཆག་པས་ནམ་མཁའི་ཕྱི་ནང་བར་གསུམ་ལ་
དབྱེ་བ་མེད་པ་བཞིན་དུ༔ རིག་པ་ཕྱི་ནང་མེད་པར་འདྲེས་ཤིང་རྫོགས་པའོ༔
དེ་ཡང་འབྲས་བུ་རེ་ཞིག་ཚིག་ཏུ་བརྗོད་ན་བློ་འདས་ངོ་བོ་ཉིད་ཀྱི་ཆོས་སུ་
གནས་པས་ཆོས་སྐུ་ཞེས་བྱ༔ ཟག་མེད་ཀྱི་བདེ་བ་ཆེན་པོ་ལ་ལོངས་སྤྱོད་པས་
ལོངས་སྐུ༔ གང་ལ་གང་འདུལ་དུ་སྤྲུལ་པས་ན་སྤྲུལ་སྐུ་ཞེས་བྱ༔ དེ་ཡང་ངོ་བོ་
-100-



ཚིག་དོན་བཅུ་གཅིག་པ།
ཐ་དད་མེད་པས་སྐུ་གསུམ་རོ་གཅིག་ཏུ་གནས་པའོ༔ དེ་དག་སྟོང་པ་ངོས་
གཟུང་མེད་པས་མཐའ་དང་བྲལ་བའི་ཆོས་ཉིད་ཅེས་བྱ༔ འདི་ཡིན་དང་འདི་
མིན་གྱི་རིས་མེད་པས་དབྱེར་མེད་ཡོངས་སུ་རྫོགས་པ་ཞེས་བྱ༔ ཆོས་ཉིད་རྣམ་
པ་དང་ཡུལ་ལས་འདས་པ་གཟུང་འཛིན་མཐའ་སྟོང་སྟེ༔ མཐའ་བྲལ་ཡོངས་
རྫོགས་ཀྱི་སྐུ་ཞེས་བྱ༔ དེ་ཡང་བྱས་པ་དང་བྱུང་བ་མེད་པའི་ཆོས་ཉིད་ཡིན་ལ་
ལྟོས་པ་དང་བྲལ་བས༔ རིས་མེད་མཉམ་པའི་བདག་ཉིད་ཆེན་པོ་ཞེས་ཀྱང་
བྱའོ༔ དེ་ལྟ་བུའི་སངས་རྒྱས་དེ་ལ་ཆོས་ཀྱི་སྐུའི་གནས་སྐབས་ན་ཡེ་ཤེས་
གསུམ་གཞི་ལ་ཚང་བ་སྟེ༔ ངོ་བོ་ཀ་དག་གི་ཡེ་ཤེས༔ རང་བྱུང་ལྷུན་གྲུབ་ཀྱི་ཡེ་
ཤེས༔ ཐུགས་རྗེ་ཀུན་ཁྱབ་ཀྱི་ཡེ་ཤེས༔ དེ་ཡང་དེ་དག་མཚན་ཉིད་རིས་ཅན་དུ་
མ་ཡིན་ནོ༔ ལོངས་སྐུའི་གནས་སྐབས་ན་སོ་སོའི་མཚན་ཉིད་འཛིན་པ་ཡེ་ཤེས་
ལྔ་སོ་སོར་གསལ་ཏེ༔ དེ་ཡང་ཆོས་ཀྱི་དབྱིངས་ཀྱི་ཡེ་ཤེས༔ མེ་ལོང་ལྟ་བུའི་ཡེ་
ཤེས༔ མཉམ་པ་ཉིད་ཀྱི་ཡེ་ཤེས༔ སོ་སོར་རྟོགས་པའི་ཡེ་ཤེས༔ བྱ་བ་གྲུབ་
པའི་ཡེ་ཤེས་སོ༔ དེ་དག་ཀྱང་ཡུལ་དང་ཡུལ་ཅན་དུ་ནི་མ་ཡིན་ནོ༔ སྤྲུལ་སྐུའི་
དུས་ན་མཁྱེན་པའི་ཡེ་ཤེས་གཉིས་སུ་གནས་ཏེ༔ ཇི་ལྟ་བ་མཁྱེན་པའི་ཡེ་ཤེས་
དང་༔ ཇི་སྙེད་པ་མཁྱེན་པའི་ཡེ་ཤེས་གཉིས་སོ༔ དེ་དག་ཀྱང་བྱ་བ་དང་བྱེད་པ་
དང་བཅས་པ་ནི་མ་ཡིན་ནོ༔ དེ་ལྟ་བུ་སྐུ་ལྔ་པོ་དེ་ལ་སྟོབས་བཅུ་དང་ མི་
འཇིགས་པ་བཞི་དང་༔ ཚད་མ་མེད་པ་དང་༔ དྲན་པ་དང་ཉེ་བར་གཞག་པ་ལ་
སོགས་པ་ཡོན་ཏན་གྱི་རྣམ་གྲངས་དཔག་ཏུ་མེད་ཅིང་བརྗོད་ལས་འདས་པའོ༔
གསང་བ་བླ་ན་མེད་པ་ཡོངས་སུ་རྫོགས་པ་ཆེན་པོ་ཉི་མ་སྣང་བྱེད་ལས༔ རིན་
པོ་ཆེ་ཟངས་ཀྱི་ཡི་གེ་ཅན་གྱི་ཕྱི་མོ༔ མན་ངག་གི་རྒྱལ་པོ་ཚིག་དོན་བཅུ་གཅིག་
-101-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
པ་ཞེས་བྱ་བ་རྫོགས་སོ༔ འདི་བཀོད་དགེ་བ་གང་བསགས་དེས མཐའ་ཡས་
སེམས་ཅན་མ་ལུས་ཀུན༔ རང་སྣང་དག་པའི་ཡེ་ཤེས་ལཿ ཆོས་ཉིད་བདེན་པ་
མཐོང་བར་ཤོག༔ མཁས་པ་བི་མ་ལ་ཡི་ཐུགས་བཅུད༔ ས་མ་ཡཱ༔ གྷ་ཡ༔ རྒྱ་
རྒྱ་རྒྱ༔ དཔལ་བྱར་མེད་ཀློང་ཡངས་ཀྱི་རྣལ་འབྱོར་པ་ཀློང་ཆེན་རབ་འབྱམས་
ཀྱིས་བྲིས་པ་འདིས༔ སེམས་ཅན་ཐམས་ཅད་འཁོར་བའི་རྒྱ་མཚོ་ལས་བརྒལ་
ཏེ་བླ་ན་མེད་པའི་བྱང་ཆུབ་ཏུ་སངས་རྒྱས་པར་གྱུར་ཅིག མངྒ་ལཾ
-102-



༄༅། །བླ་མའི་རིམ་པ་ཚིག་དོན་བཅུ་པ་ཞེས་
བྱ་བ་བཞུགས་སོ༔
རྒྱ་གར་སྐད་དུ༔ གུ་རུ་ཀྲ་མ་མ་ཧཱ་སནྟི་མུ་པ་དེ་ཤ་ནཱ་མ༔ བོད་སྐད་དུ༔
བླ་མའི་རིམ་པ་རྫོགས་པ་ཆེན་པོ་གནད་ཀྱི་མན་ངག་ཅེས་བྱ་བ༔ བླ་མ་དམ་པ་
རིན་པོ་ཆེ་རྣམས་ལ་ཕྱག་འཚལ་ལོ༔ བླ་མའི་རིམ་པ་བསྟན་པ་ལ་དོན་བཅུ་སྟེ༔
བླ་མའི་མཚན་ཉིད་བསྟན་པ་དང་༔ བླ་མའི་རང་བཞིན་བསྟན་པ་དང་༔ བླ་མ་
ཇི་ལྟར་བཀུར་བའི་རིམ་པ་དང་༔ གསོལ་བ་ཇི་ལྟར་བཏབ་པ་དང་༔ དེ་ལ་བྱིན་
རླབས་འབྱུང་བས་ཡིད་ཆེས་བསྐྱེད་པའི་མཚན་ཉིད་བསྟན་པ་དང་ བླ་མའི་བྱེ་
བྲག་བསྟན་པ་དང་༔ བླ་མ་ཇི་ལྟར་མཉེས་པར་བྱ་བའི་རིམ་པ་དང་༔ བླ་མ་ལ་
ལོག་པར་བལྟས་ཤིང་མཉེས་པར་མ་བྱས་པའི་ཉེས་དམིགས་དང་༔ དེ་ལ་
བཤགས་པའི་ཚད་དང་༔ ཡོན་ཏན་ལ་དམིགས་ནས་བསྟན་པའི་ཁྱད་པར་དང་
བཅུའོ༔
དེ་ལ་དང་པོ་བླ་མའི་མཚན་ཉིད་བསྟན་པ་ལ་གཉིས་ཏེ༔ རང་བཞིན་གྱི་
མཚན་ཉིད་དང་༔ བརྟགས་པའི་མཚན་ཉིད་དོ༔ རང་བཞིན་གྱི་མཚན་ཉིད་ནི༔
རང་བཞིན་གྱི་གཟུང་འཛིན་ཆུང་བ་དང་༔ རྣལ་རྟོག་ཉུང་བ༔ ཅི་ལའང་ཡངས་
པཿ ལུས་ངག་ལ་ལྷོད་ཡོད་པའོ༔ བརྟགས་པའི་མཚན་ཉིད་ནི༔ བཀོད་པ་ཆེན་
པོ་ལསཿ མཁས་ཤིང་བྱ་བ་དང་བྲལ་བ༔ ཆོས་ཉིད་དོན་ལྡན་ཚད་ཕེབས་པ༔
འདོད་པའི་དོན་ལ་རྨོངས་པ་མེད༔ གསང་སྔགས་བླ་མའི་མཚན་ཉིད་དོ༔ ཞེས་
-03-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གསུངས་པསཿ ཡང་དག་པར་བརྟགས་ན༔ མཁས་ཤིང་བྱ་བ་དང་ བྲལ་བ་
ཞེས་ པ་ བཞི་སྟེ༔ ཡངས་ཤིང་རྒྱུད་ལ་མཁས་པ་དང་༔ གོམས་ཤིང་གསང་
སྔགས་ཀྱི་སྒྲུབ་ཐབས་ལ་མཁས་པ་དང་༔ རྟོགས་ཤིང་ལྟ་བ་ལ་མཁས་པ་དང་༔
ཉམས་སུ་བླང་ཞིང་ཉམས་མྱངས་ལ་མཁས་པའོ༔ དང་པོ་ཡངས་ཤིང་རྒྱུད་ལ་
མཁས་པས་གསང་སྔགས་ཀྱི་རྒྱུད་མ་ལུས་པའི་དོན་བླ་མ་གོང་མ་རྣམས་ལས་
ཐུགས་ལེགས་པར་སྦྱངས་པསཿ སློབ་མ་ལ་འཁྲུལ་པ་མེད་པར་སྟོན་ཤེས་པ་དེ་
ཡང་རས་ཆོད་དང་གཟུ་ལུམས་ལ་སོགས་པའི་ཚུལ་མ་ཡིན་པའི་སྟོན་ཤེས་
པའོ༔ གོམས་ཤིང་སྒྲུབ་པ་ལ་མཁས་པས་བསྙེན་སྒྲུབ་ཡན་ལག་བཞིའི་དོན་
སྡེབས་ཤེས་པའོ༔ རྟོགས་ཤིང་ལྟ་བ་ལ་མཁས་པས་སྤྱིར་ཐེག་པ་ཐ་དག་གི་
དོན་ལ་ལྟ་བའི་དོན་ཤེས་པས་གཞན་གྱི་སྒྲོ་འདོགས་ཆོད་པ་དང་༔ བྱེ་བྲག་ཏུ་
ཆོས་ཉིད་མངོན་སུམ་གྱི་དོན་ལ་མཁས་པ་ཡིད་དཔྱོད་ཚིག་གི་སྤྱོད་པ་ལས་
གྲོལ་བའོ༔ ཉམས་སུ་བླངས་ཤིང་ཉམས་མྱོང་ལ་མཁས་པ་ན་རང་གིས་ཉམས་
སུ་བླངས་པས་ཤེས་བྱ་ནང་གི་སྒྲོ་འདོགས་ཆོད༔ ཉམས་མྱོང་ལ་མཁས་པས་
སྐལ་ལྡན་གཞན་གྱི་རྒྱུད་གྲོལ་བར་ནུས་པའོ༔ བྱ་བ་དང་བྲལ་ཞེས་པ་ནི༔ དེ་
ཡང་བླ་མ་དེ་འཇིག་རྟེན་གྱི་བྱ་བ་དང་བྲལ་ནས་རི་ཁྲོད་དམ་དགོན་པ་བརྟེན་
ཅིང་འཁོར་མང་པོ་དང་འདུ་འཛི་སྤངས་པ་ནི་ཆོས་ཉིད་བྱ་བ་དང་བྲལ་བ་རྒྱུད་
ལ་བརྟེན་པའི་རྟགས་སོ༔ ཆོས་ཉིད་དོན་དང་ལྡན་ཅེས་པ༔ ཆོས་ཉིད་དོན་དང་
ལྡན་པས་འཇིག་རྟེན་གྱི་རྩིས་གདབ་ལས་འདས་པའོ༔ ཚད་ཕེབས་ཞེས་པ༔
ཆོས་ཚིག་ཕྱིར་མ་སོང་ལག་ཏུ་བླང་རྒྱུའི་ཆོས་ཐམས་ཅད་ཚད་ལ་ཕེབས་པས༔
ཉམས་སྐྱེས་པ་དང༌༔ འདོད་པའི་དོན་ལ་རྨོངས་པ་མེད་ཅེས་པ༔ སློབ་མ་དེ་
-104-



བླ་མའི་རིམ་པ་ཚིག་དོན་བཅུ་པ།
གང་འདོད་པའི་ཆོས་ཀྱི་དོན་ལ་རྨོངས་པ་མེད་པར་སྟོན་ཤེས་པ་ནི་སྔོན་སྦྱངས་
པའི་རྟགས་ཡིན་ནོ༔ ཡང་ན་གཏེར་ཆེན་པོ་ལ་ལོངས་སྤྱོད་པའི་རྟགས་སོ༔ དེ་
ལྟར་མཚན་ཉིད་ལྔ་དང་ལྡན་ན་བླ་མའི་མཚན་ཉིད་ལྡན་པའོ༔
སྤྱི་དོན་གཉིས་པ་བླ་མའི་རང་བཞིན་ནི༔ ལུས་ཀྱི་སྤྱོད་པ་དལ་ཆགས་
པ་དང་༔ ངག་གི་སྤྱོད་པ་དྲང་པོར་སྨྲ་བ་དང་༔ སེམས་ཀྱི་སྤྱོད་པ་ཏིང་ངེ་འཛིན་
མ་ཡེངས་པའོ༔ དེ་ལྟ་བུའི་རང་བཞིན་དང་ལྡན་ན་བླ་མ་རྡོ་རྗེ་འཛིན་པ་ཞེས་
བྱའོ༔
སྤྱི་དོན་གསུམ་པ༔ བླ་མ་ཇི་ལྟར་བཀུར་བའི་རིམ་པ་ནི༔ བླ་མ་མཐོང་
བའི་ཚེ་ན་མཐོང་ཕྱག་འཚལ་བས་ནི༔ སངས་རྒྱས་ཀྱི་ཞིང་ཁམས་མངོན་སུམ་
དུ་བྱེད་པའི་དགོས་པ་ཡོད༔ བླ་མ་ལ་དུས་རྟག་ཏུ་མཎྜལ་ཕུལ་བས་བྱང་ཆུབ་
སེམས་དཔའི་ས་ལ་སྤྱོད་པའོ༔ དུས་རྟག་ཏུ་ལུས་གུས་པ་དང་བཅས་པས་ཕྱག་
བཙལ་ན་འཁོར་ལོས་སྒྱུར་བའི་རྒྱལ་པོའི་ལོངས་སྤྱོད་དང་མཉམ་མོ༔ དུས་
རྒྱུན་དུ་བསྐོར་བ་བྱས་ན་འགྲོ་བ་ཐམས་ཅད་བྱམས་ཤིང་ཀུན་གྱིས་ལེགས་པ་
སྟེར་བར་འགྱུར་རོ༔ དུས་རྟག་ཏུ་དྲིལ་ཕྱིས་བྱས་ན་རྡོ་རྗེའི་མིག་དང་ལྡན་པར་
འགྱུར་རོ༔ དྲི་ཞིམ་པོའི་ཐིག་ལེ་བྱས་ན་བདེ་བ་འབའ་ཞིག་ལ་ལོངས་སྤྱོད་དོ༔
བླ་མ་ལ་རང་གི་ལུས་ཕུལ་ཏེ་བླ་མའི་བྱ་བ་ལ་མཁས་པར་བྱས་ན༔ འགྲོ་བ་
ཐམས་ཅད་བྲན་དུ་ཁོལ་བར་འགྱུར་རོ༔ ངག་གི་བསྟོད་པ་སྣ་ཚོགས་ པས་
བསྟོད་ན་དབྱངས་ཀྱི་སྙན་པས་སངས་རྒྱས་ཀྱི་ཞིང་ཡོངས་སུ་དག་པར་སྐྱེ་བར་
འགྱུར་རོ༔ བླ་མ་ལ་འཁོར་གསུམ་ཡོངས་སུ་དག་པ་ལན་ཅིག་བྱས་ན་ཚེ་འདི་
ལ་བྱ་བ་རྣམས་ལེགས་པར་འགྲུབ་ཅིང་མ་འོངས་དུས་ན་སྟོང་འཁོར་ལོས་སྒྱུར་
-105-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བའི་རྒྱལ་པོར་སྐྱེ་བར་འགྱུར་རོ༔ ལན་གཉིས་བྱས་ན་ཚེ་འདི་ལ་ཉེས་པ་སྤང་
ཞིང་མ་འོངས་པའི་དུས་ན་སྟོང་ས་འཛིན་གྱི་རྒྱལ་པོར་འགྱུར་རོ༔ ལན་གསུམ་
བྱས་ན་ཚེ་འདི་ལ་ཀུན་གྱིས་སྙན་པ་སྒྲོག་ཅིང་མཆོད་པའི་གནས་སུ་འགྱུར་བ་
དང༌༔ མ་འོངས་པའི་དུས་ན་མཁའ་སྤྱོད་ཀྱི་སིདྡྷི་ཐོབ་པར་འགྱུར་རོ༔ ལན་
བདུན་བྱས་ན་འདི་ཉིད་ལ་དོན་ཇི་ལྟར་བསམས་པ་ལྟར་འགྲུབ་ལ་འདི་ནས་ཤི་
འཕོས་མ་ཐག་ཏུ་རིག་འཛིན་རྒྱལ་པོ་ཆེན་པོར་གྱུར་ནསཿ འགྲོ་བ་རྣམས་ཀྱི་ཁ་
ལོ་གྱེན་ལ་བསྒྱུར་བའོ༔ རང་གི་ལོ་གྲངས་ཞིག་བྱས་ན་འདི་ཉིད་ལ་ཚེ་ལ་
དབང་བའི་རིག་འཛིན་གྲུབ་པས་ཇི་སྲིད་གནས་པ་བཞིན་དུ་གནས་པ་དང་༔
སེམས་ཅན་རྣམས་ཀྱི་ཉོན་མོངས་པའི་རྟོག་པ་སེལ་ཞིང་རྫུ་འཕྲུལ་སྣ་ཚོགས་
ཀྱིས་འགྲོ་བ་བཏུལ་ནས་ཐ་མ་ཟག་བཅས་མི་སྣང་བར་སངས་རྒྱ་བ་ལ་ཐེ་ཚོམ་
མེད་དོ༔ ཡང་རང་གི་བླ་མ་ལ་བདུན་རྣམ་པར་དག་པའི་སྒོ་ནས་རས་ཡུག་ཅིག་
ཙམ་ཕུལ་བས་ཀྱང་མ་འོངས་པའི་དུས་ན་ནོར་བུའི་བང་མཛོད་ལ་ལོངས་སྤྱོད་
པར་འགྱུར་རོ༔ དེ་ལྟར་ཡང་བདུད་རྩིའི་རྒྱ་མཚོ་བྱུང་བའི་རྒྱུད་ལས༔ ནམ་
མཁའ་ གང་ བའི་ སངས་ རྒྱས་ ལ༔ སྣ་ཚོགས་ རིན་ཆེན་ སྤུས་ པ་ ཡིས༔ སྟོང་
གསུམ་གང་བ་ཕུལ་གྱུར་བས༔ བླ་མའི་བ་སྤུ་ཉག་རེ་ལཿ མར་གྱི་ཐིགས་པ་
གཅིག་བྱུགས་པ༔ བརྒྱ་ཕྲག་མང་པོའི་ཆར་མི་ཕོད༔ ཐ་མ་སྤྱོད་ལམ་དུ་མའི་སྒོ་
ནས་བླ་མ་མཉེས་པར་བྱས་ཏེ༔ བླ་མ་བཞེངས་པའི་དུས་སུ་ལངས་པ་དང་༔
ཐལ་མོ་སྦྱར་བ་དང་༔ བཞུགས་པའི་དུས་སུ་སྟན་བཏབ་པ་དང་༔ མཎྜལ་ཕུལ་
བ་དང་༔ རང་བླ་མའི་དྲུང་དུ་སྦྲིད་པ་ལུ་བའི་དུས་སུ་ཁ་ལ་ལག་པས་དགབ་པ་
དང༌༔ མདོར་ན་བག་མ་གསར་བའི་ཚུལ་དུ་བྱས་པས་སྤྲུལ་པའི་ཞིང་ཁམས་སུ་
-106-



བླ་མའི་རིམ་པ་ཚིག་དོན་བཅུ་པ།
དབུགས་འབྱིན་པར་འགྱུར་རོ༔ དེ་ཡང་བླ་མ་དེ་རང་ལ་གཅེས་པའི་བུ་ལྟར་
ཡིད་ལ་ཁུར་བས་བྱིན་རླབས་འདོད་འཇོའི་བ་ལྟར་འབྱུང་བ་དང་༔ དུས་ཀྱི་ལྟོ་
བཞིན་དུ་ཡིད་ལ་བྱས་པས་བྱིན་རླབས་བཀྲེས་སྐོམ་པ་ལ་བཟའ་བཏུང་ཟོས་
འཐུངས་པ་ལྟར་འབྱུང་བ་དང་༔ ནད་པས་སྨན་པ་བརྟེན་པ་ལྟར་གཡེང་བ་མེད་
པར་ཁུར་བས་ བྱིན་རླབས་རྟག་ཏུ་བདེ་བ་ལ་ལོངས་ སྤྱོད་པའོ༔ དེ་བཞིན་
འཇིགས་སར་ལམ་གྱི་སྐྱེལ་མ་བཞིན་དང་༔ མུན་ཁང་གི་སྒྲོན་མ་བཞིན་དང་༔
ཡིད་བཞིན་ནོར་བུ་བཞིན་དུ་ཐབས་སྣ་ཚོགས་ཀྱིས་བླ་མ་བརྟེན་པར་བྱའོ༔
སྤྱི་དོན་བཞི་པ་གསོལ་བ་ཇི་ལྟར་གདབ་པ་ནི༔ བཀོད་པ་ཡིད་བཞིན་
ནོར་བུ་རིན་པོ་ཆེ་འབྱུང་བའི་རྒྱུད་ལས༔ བླ་མ་རྡོ་ རྗེ་ འཛིན་ པ་ནི༔ ཁམས་
གསུམ་འཁོར་བའི་གཉེན་གཅིག་པོ༔ འགྲོ་བ་མགོན་མེད་རྣམས་ཀྱི་སྐྱབས
ཐར་ པའི་ ལམ་སྐས་ ཆེན་ པོ་ སྟེ༔ མ་རིག་སེལ་བའི་ སྒྲོན་མེ་ ལ༔ མུན་པའི་
ཚོགས་དག་སྐྱབས་སུ་མཆི༔ འཁོར་བའི་འདམ་ གྱི་ཚོགས་དག་ཏུ བྱིང་བ་
སྐྱབས་མེད་བདག་ལ་སྐྱོབས༔ དུག་གསུམ་མེ་ཡིས་བརླན་ བྲལ་བསཿ སྡུག་
བསྔལ་སྐམ་ལ་གནས་པ་ལ༔ ཐུག་རྗེའི་ཆུ་རྒྱུན་བདག་ལ་ཕོབ༔ རྩུབ་འགྱུར་
དམྱལ་བའི་མེ་ཆེན་འབར༔ རང་བྱུང་བརླན་གྱིས་བསིལ་བར་མཛོད༔ བླ་མ་རྡོ་
རྗེ་འཆང་བའི་ལྷ༔ ལྷ་ཡི་ལྷ་ཁྱོད་ཕྱག་འཚལ་ལོ༔ བདག་ནི་བསྐལ་པ་ཐོག་མ་
ནས༔ ལུས་ཀྱིས་བཅིངས་པའི་སེམས་ཅན་དག༔ འབྱུང་བའི་སྣོད་དང་བྲལ་
གྱུར་ལ༔ འོད་གསལ་དྲི་མེད་ལུས་ལྡན་ཤོག༔ སྨྲ་བ་ངག་གིས་བཅིངས་པ་ལ༔
འཁྲུལ་བའི་གཏམ་རྒྱུད་ཟུངས་ཟད་ནསཿ བརྗོད་དུ་མེད་པའི་དོན་ལྡན་ཤོག༔
འགྱུར་མེད་སེམས་ ཀྱི་རྟོག་པས་བཅིངས༔ མི་རྟོག་གསལ་བའི་སྣང་མཐོང་
-107-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ནསཿ བསམ་འདས་འཕྲོ་འདུ་ཆད་པར་ཤོག༔ དེ་ལྟར་ལུས་ངག་ཡིད་གསུམ་
ལཿ བྱིན་ གྱིས་ བརླབས་ནས་ སྐུ་ གསུམ་ གྱི༔ འབྲས་བུ་ ཚད་ ལ་ ཕེབས་ པར་
མཛོད༔ ཅེས་ གསུངས་ པས༔ དེ་ ལྟར་ ཉིན་ ལན་ གསུམ་ མཚན་ ལན་ གསུམ་
གསོལ་བ་བཏབ་པསཿ སྐུ་གསུང་ཐུགས་ཀྱི་བྱིན་རླབས་བརྗོད་ཀྱིས་མི་ལངས་
པ་འབྱུང་བ་ནི་རང་གི་སྤྱི་བོའི་གཙུག་ཏུ༔ འོག་ཟླ་བ་སྟེང་ཉི་མ་དེ་གཉིས་གའུ་
ཁ་སྦྱར་བ་ལྟ་བུའི་ནང་ན་ཨ་ཡོད་པ་ལསཿ དེ་ལ་འོད་དཔག་ཏུ་མེད་པ་འཕྲོས་
པས་རང་གི་བླ་མ་སྤྱི་བོའི་གཙུག་ཏུ་སྤྱན་དྲངས་ཏེ༔ བླ་མ་སྐྱིལ་ཀྲུང་ཕྱེད་པས་
གདན་སྟེངས་སུ་བཞུགས་པ་ལ་གསོལ་བ་བཏབ་པསཿ བླ་མ་བདེ་བའི་ངོ་བོར་
ཞུ་ནས་ཞབས་གཡས་པའི་མཐེ་བོང་ལས་བྱང་སེམས་ཀྱི་ཐིག་ལེ་སྲན་མའི་གའུ་
ཙམ་ཡུངས་འབྲུ་ཙམ་ཕྲམ་ཕྲམ་བྱུང་སྟེ་སྤྱི་བོར་ཐིམ་པས་ལུས་ཀྱི་སྡིག་པ་དག་
ནས་ལུས་བདེ་བའི་ངོ་བོར་ཞུ༔ དེ་ནས་མགྲིན་པར་སླེབས་པས་ལུས་ངག་ཡིད་
གསུམ་བདེ་བའི་ངོ་བོར་ཞུ་ནས༔ བདེ་བ་རྒྱ་ཆེན་པོར་འཕེལ་བའི་གནས་པ་ལ་
བློ་ཡི་སེམས་ གནས་ པར་ བྱའོ༔ འདི་དུས་ན་བདག་ ཇི་བཞིན་སེམས་ཅན་
ཐམས་ཅད་ཀྱང་དེ་ལྟར་གྱུར་པ་ལ་བློ་གནས་པར་བྱའོ༔ དེ་ལྟར་ཉིན་ལན་
གསུམ་དང་མཚན་ལན་གསུམ་བྱས་ན་བླ་མའི་བྱིན་རླབས་དངོས་སུ་འབྱུང་བ་
ཐེ་ལ་ཚོམ་མེད་དོ༔ དེ་ལྟར་འཇིག་རྟེན་འདིར་ཡང་ལེགས་པ་ཐམས་ཅད་
འགྲུབ་ཅིང་ཉེས་པ་ཐམས་ཅད་སྤངས་པར་འགྱུར་རོ༔ མ་འོངས་པའི་དུས་ན་
ཚོགས་གཉིས་རྫོགས་པས་སྐུ་གཉིས་འགྲུབ་པའོ༔ རྡོ་རྗེ་བདུད་རྩི་འབྱུང་བའི་
རྒྱུད་ལས༔ ལྷ་སྐུ་འབུམ་ཕྲག་བསྒོམས་པ་བས༔ བླ་མའི་སྐུ་བསྒོམས་བསོད་
ནམས་འཕགས༔ དེས་ན་བླ་མའི་སྐུ་འདི་རིན་ཐང་ཆེ༔ རྫོགས་རིམ་བསྒོམ་པའི་
-108-



བླ་མའི་རིམ་པ་ཚིག་དོན་བཅུ་པ།
སྔོན་འགྲོ་དམ་པའོ༔ ཞེས་པའོ༔ ཡང་བཀོད་པ་ཆེན་པོ་ལས༔ ཡི་དམ་ལྷ་ཡི་སྐུ་
བསྒོམས་ཀྱང་༔ བླ་མའི་སྐུ་ལ་དམིགས་པ་མ་ལོག་ན༔ བརྒྱ་ཕྲག་སྟོང་གིས་
ཆར་ཡང་མི་འགྲོའོ༔ བསྙེན་སྒྲུབ་བཟླས་པ་ས་ཡ་བས༔ བླ་མའི་གསོལ་ཚིག་
ལན་གསུམ་བརྗོད་པ་ནི༔ ནུས་པ་འབུམ་ཕྲག་ཆར་ཡང་མི་ཕོད་དོ༔ རྫོགས་
པའི་རིམ་པ་བསྐལ་པའི་བར་དུ་ཡང་༔ འདུ་འཛིན་སྤངས་ནས་བསྒོམས་པ་
བསཿ བླ་མ་རང་སེམས་དཀྱིལ་དུ་ཤར་བ་ཙམ༔ སྟོང་ཕྲག་ཉི་ཤུ་ཆར་ཡང་མི་
ཕོད་དོ༔ དེས་ན་བླ་མ་བསྒོམས་དང་བསྟོད་དང་བསམ་པ་ཡིས༔ སངས་རྒྱས་
འབྲས་བུ་གཅིག་ཆར་འགྲུབ་པར་ངེས༔ ཞེས་སོ
སྤྱི་དོན་ལྔ་པ་བྱིན་རླབས་འབྱུང་བས་ཡིད་ཆེས་བསྐྱེད་པའི་མཚན་ཉིད་
བསྟན་པ་ནི༔ བླ་མ་བརྟེན་པས་བྱིན་རླབས་འབྱུང་༔ བྱིན་རླབས་འབྱུང་བས་བླ་
མ་ལ་གདུང་བ་འདི་ལྟར་སྐྱེ་སྟེ༔ སྐྱེས་བུ་མེའི་འོབས་སུ་ཚུད་པའི་སྡུག་བསྔལ་
ལས་གྲོལ་བར་འདོད་པ་ལྟར་བླ་མ་ཡིད་ལ་འདོད་པ་དང་༔ རྒྱ་མཚོའི་གླིང་ལ་
གྲུ་བ་འདོད་པ་ལྟར་བླ་མ་ཡིད་ལ་འདོད་པ་དང་༔ རྒྱལ་པོའི་བཙོན་དུ་ཚུད་པ་
དོན་པར་འདོད་པ་ལྟར་བླ་མ་ཡིད་ལ་འདོད་པ་དང་༔ གཤེད་མའི་ཁུང་དུ་ཚུད་
པ་ལས་ཐར་པར་འདོད་པ་ལྟར་བླ་མ་ཡིད་ལ་འདོད་པའོ༔ དེའི་རྟགས་སུ་
འཇིག་རྟེན་གྱི་ཟང་ཟིང་དང་༔ ཨ་ཅང་ཆེས་ཏེ་རང་གི་མགོ་དང་ཡན་ལག་དང་
ལུས་རྣམས་ཀྱང་བླ་མ་ལ་གཏོང་བར་ནུས་པ་དག་འབྱུང་ངོ་༔ རྡོ་རྗེ་བཀོད་པའི་
རྒྱུད་ལས་ཀྱང་༔ རྒྱ་མཚོའི་གླིང་དང་མེ་ཆེན་འོབས༔ རྒྱལ་པོའི་བཙོན་རྭར་ཚུད་
པས་ཀྱང་༔ བླ་མ་དྲན་ན་གྲོལ་བར་ངེས༔ ཞེས་སོ༔
སྤྱི་དོན་དྲུག་པ་བླ་མའི་བྱེ་བྲག་བསྟན་པ་ནི༔ བླ་མ་དང་སློབ་དཔོན་
-109-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གཉིས་ཏེ༔ སློབ་དཔོན་ལ་ཡང་གཉིས༔ འཇིག་རྟེན་པའི་སློབ་དཔོན་དང༌ ༔
འདས་པའི་སློབ་དཔོན་ནོ༔ འཇིག་རྟེན་པའི་སློབ་དཔོན་མིང་དུ་བཏགས་པ་དེ༔
སྨན་དང་ རྩིས་དང་ བཟོ་དང་༔ ཟས་ནོར་འཚོལ་བའི་ཡོན་ཏན་སློབ་པའི་
སློབ་དཔོན་ནོ༔ འདས་པ་ཡང་དག་པའི་སློབ་དཔོན་ལ་དྲུག་སྟེ སྤྱིའི་སློབ་
དཔོན་ཡུལ་མི་སྤྱིའི་སློབ་དཔོན་དུ་ཁུར་བའོ༔ སྔགས་པ་སྤྱིའི་སློབ་དཔོན་དུ་
ཁུར་བ་དང་གཅིག་ཡིན༔ འདྲེན་པའི་སློབ་དཔོན་ཆོས་སྒོར་འཛུད་པ་དེ་ཡིན༔
དམ་ཚིག་དབང་གི་སློབ་དཔོན་ནི་དབང་བསྐུར་ཞིང་དམ་ཚིག་དང་སྡོམ་པ་
འབོག་པའོ༔ ཉམས་ཆག་སྐོང་བའི་སློབ་དཔོན་ནི་རང་དམ་ཚིག་གི་སིལ་བྱུང་
བ་དེ་ལ་སྐོང་བཞུས་པ་དང་༔ ཚེ་དབང་བསྐུར་ནས་རང་ལ་སྐྱོབ་པར་བྱེད་པའོ༔
ཤེས་རྒྱུད་འགྲོལ་བའི་སློབ་དཔོན་ནི༔ གྲུབ་པའི་མཐའ་རྣམས་སློབ་པའོ༔ མན་
ངག་ལུང་གི་སློབ་དཔོན་ནི་ལུང་འབོགས་པ་དང་མན་ངག་སྟོན་པའོ༔ དེ་ལྟར་
སློབ་དཔོན་དྲུག་པོ་དེ་ཡང་༔ དམ་ཚིག་ས་མ་ཡ་བཀོད་པའི་རྒྱུད་ལས༔ སྤྱི་དང་
འདྲེན་དང་ཉམས་ཆགས་སྐོང་༔ ཤེས་རྒྱུད་གྲོལ་དང་དམ་ཚིག་དབང་༔ མན་
ངག་ལུང་གི་སློབ་དཔོན་ལ༔ ཁུ་བོ་ཕ་དང་མ་དང་མིག །སྙིང་བས་ལྷག་པའི་
ཚུལ་བལྟ་སྟེ༔ སྒོ་གསུམ་ཟོལ་ཟོག་སྒྱུ་མེད་པས༔ རབ་ཏུ་གཅེས་དང་ཡིད་
འཐད་དབུལ༔ ཅེས་སོ༔ བླ་མ་ལ་གཉིས་ཏེ༔ རྩ་བའི་བླ་མ་དང་ ཡན་ལག་གི་
བླ་མའོ༔ རྩ་ བའི་ བླ་ མ་ནི༔ བཞི་ དང་ ལྡན་ཏེ༔ དབང་ བསྐུར༔ རྒྱུད་བཤད
ལུང་འབོགསཿ མན་ངག་བསྟན༔ ཅེས་ པསཿ རང་ ཡང་ དེའི་ཆོས་ ཉམས་ སུ་
ལེན་པ་དང་བཞི་འཛོམས་ན༔ རྩ་བའི་བླ་མའོ༔ ཡན་ལག་གི་བླ་མ་ནི་གཅིག་
ལྡན་གཉིས་ལྡན་གསུམ་ལྡན་བཞི་ལ་སོགས་པའོ༔ དེ་ཡང་རྩ་བའི་བླ་མ་དང་
-110-



བླ་མའི་རིམ་པ་ཚིག་དོན་བཅུ་པ།
ཡན་ལག་གི་བླ་མ་ཚོགས་བསགས་པའི་ཞིང་ཁྱད་པར་ཆེ་སྟེ༔ སྟོབས་བདུན་
འགྱུར་དུ་ཡོད་པས་གཅིག་ལྡན་པས་གཉིས་ལྡན་ཆེ དེ་བདུན་པས་གསུམ་
ལྡན༔ དེ་གསུམ་ཀ་འབུམ་ཕྲག་བདུན་ལ་དགེ་བའི་རྩ་བ་བསྐྱེད་པ་བས་རྩ་བའི་
བླ་མ་གཅིག་པོ་ལ་ཚོགས་བསགས་པ་བསོད་ནམས་ཆེའོ༔ ཧེ་རུ་ཀ་མངོན་པར་
འབྱུང་བའི་རྒྱུད་ལས༔ ཡན་ལག་ བླ་མ་འབུམ་ཕྲག་བདུན༔ གསེར་ནི་ རང་
ལུས་ཙམ་མཆོད་ཀྱང་༔ རྩ་བའི་བླ་མ་སྲང་གཅིག་གིསཿ ལེགས་པར་མཆོད་
པའི་དགོས་གྲུབ་ནི༔ སངས་རྒྱས་ཀྱིས་ཀྱང་བརྗོད་པར་དཀའ༔ ཞེས་སོ༔ ཡང་
ཁ་སྦྱོར་ཐིག་ལེའི་རྒྱུད་ལས༔ སངས་རྒྱས་གངྒཱའི་ཀླུང་གི་བྱེ་མ་སྙེད་གདུགས་
དང་རྒྱལ་མཚན་ལ་སོགས་པསཿ ཁྱད་པར་གྱི་མཆོད་བཀུར་ བྱས་པས༔ བླ་
མའི་བ་སྤུའི་ཁུང་གཅིག་ལ༔ མཆོད་པར་བྱས་པས་བསོད་ནམས་ཆེ༔ ཞེས་སོ
སྤྱི་དོན་བདུན་པ་ཇི་ལྟར་མཉེས་པར་བྱ་བ་ནི༔ གང་ཟག་རབ་ཀྱིས་ཇི་
ལྟར་མཉེས་པར་བྱ་བ་དང་༔ འབྲིང་གིས་ཇི་ལྟར་མཉེས་པར་བྱ་བ་དང་༔ ཐ་
མས་ཇི་ལྟར་མཉེས་པར་བྱ་བའོ༔ དེ་ལ་རབ་ཀྱིས་མཉེས་པར་བྱ་བ་ལ་བཞི་སྟེ༔
དད་པས་མཉེས་པར་བྱ་བ་དང་༔ ཤེས་རབ་ཀྱིས་མཉེས་པར་བྱ་བ་དང་༔
བརྩོན་འགྲུས་ཀྱིས་མཉེས་པར་བྱ་བ་དང་༔ ཏིང་ངེ་འཛིན་གྱིས་མཉེས་པར་བྱ་
བའོ༔ དེ་ལ་དད་པས་མཉེས་པར་བྱ་བ་ནི༔ མགོ་མཇུག་ཐམས་ཅད་དུ་འཕོ་
འགྱུར་དང་སྐྱོ་ངས་མེད་པའོ༔ དེ་ལྟར་ཡང་༔ དཔལ་འཁོར་ལོ་ཆུབ་པར་རོལ་
པའི་རྒྱུད་ལས༔ ཡོན་ཏན་ནང་ནས་དད་ པ་མཆོག །སྟོང་གསུམ་གང་བའི་
སངས་རྒྱས་ལཿ མཆོད་པས་སྟོང་གསུམ་བཀང་མཆོད་པས༔ འདི་ཡི་མཆོད་
པའི་ ཆར་ མི་ཕོད༔ ཅེས་ སོ༔ ཤེས་ རབ་ཀྱིས་མཉེས་པར་བྱ་བ་ནི༔ བླ་མའི་
-11-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གསུང་སྒྲོས་ལྷག་ཆད་མེད་པར་སྟོན་ཤེས་པ་སྟེ་བླ་མའི་བསྟན་པའི་སྲོལ་མ་
ཉམས་པར་བྱེད་པའོ༔ དེ་ལྟར་ཡང་༔ འཁོར་ལོ་ཆུབ་པར་རོལ་པ་ལསཿ ཤེས་
རབ་མཆོག་གིས་བླ་མ་ལ༔ རང་གིས་མཉེས་པར་བྱས་པ་ནི༔ སངས་ རྒྱས་
རྣམས་ཀྱིས་གསུང་པའི་ཆོས༔ བསྐལ་པ་བརྒྱ་ཕྲག་མང་པོར་ཡང་༔ སུ་ཡིས་
བཀླགས་ཤིང་བརྗོད་ པ་ ལས༔ བསོད་ནམས་ འབུམ་ ཕྲག་ བསམ་ ཡས་ སོ༔
ཞེས་སོ༔ བརྩོན་འགྲུས་ཀྱིས་མཉེས་པར་བྱ་བ་ནི༔ འཇིག་རྟེན་གྱི་བྱ་བ་སྤངས་
ནསཿ རི་ཁྲོད་ལ་སོགས་པར་བསྒྲུབས་པས་ལུས་ངག་གི་རྟགས་མང་པོ་སྟོན་
ནས༔ སེམས་ཅན་ལམ་ལ་འཇུག་པར་འགྱུར་བས་བླ་མ་མཉེས་པའོ༔ དེ་ཡང་
ཆུབ་པར་རོལ་པ་ལས༔ བསྐྱེད་རིམ་བསྐལ་པ་གསུམ་བསྒོམས་པསཿ བླ་མ་
མཉེས་པའི་བསོད་ནམས་ནི༔ བདག་ གིས་སྤོབས་པ་མ་ཡིན་ནོ༔ ཞེས་སོ
ཏིང་ངེ་འཛིན་གྱིས་མཉེས་པར་བྱ་བ་ནི༔ གང་ཟག་འབྲིང་རྣམས་ཀྱིས་མཉེས་
པར་བྱ་བ་ནི༔ ལུས་ཀྱིས་མཉེས་པར་བྱ་བ་སྟེ༔ བླ་མའི་ལས་དང་བྱ་བ་རྣམས
བྱས་ལ་མཉེས་པར་བྱ་བ་དང་༔ སྲོག་གི་མེལ་ཚེས་མཉེས་པར་བྱ་བ་དང་༔ ཚེ་
ཡི་བར་གཅོད་མེ་དང་ཆུ་དང་གཞན་ཡང་རྒྱལ་པོའི་བར་ཆད་འབྱུང་བའི་དུས་ན་
བདག་གིས་བླ་མའི་དོད་པོར་འགྲོ་ནུས་པ་དང་༔ མི་གཞན་གྱིས་བླ་མའི་སྐུ་ལ་
བར་ཆད་བྱེད་ན་བདག་གིས་དེའི་སྲོག་སྔར་གཅོད་ནུས་པ་དང །དོན་གྱི་བདག་
པོ་བླ་མའི་དོན་དུ་སྲོག་གཏོང་ནུས་པའོ༔ དེ་ཡང་དཔལ་བདུད་རྩི་འབྱུང་བའི་
རྒྱུད་ལས༔ གལ་ཏེ་བླ་མ་ལ་གནོད་པའི༔ མ་རུངས་སེམས་ཀྱིས་བཅོམ་པ་ལ
བདག་ ཉིད་ཀྱིས་ནི་གསད་བྱ་ནི༔ སེམས་ཅན་འབུམ་ གྱི་ སྲོག་བཏོན་པས༔
བསོད་ནམས་འདི་ཡི་ཆར་མི་ཕོད༔ དེ་ཡི་ཕྱིར་ན་བསོད་ནམས་ཞེས༔ དུས་
-112-



བླ་མའི་རིམ་པ་ཚིག་དོན་བཅུ་པ།
གསུམ་བཞུགས་པའི་སངས་རྒྱས་ཀྱིསཿ ལུང་དུ་བསྟན་པ་ཁོ་ནའོ༔ བླ་མའི་བྱ་
བ་རྫོགས་བྱས་ན༔ འདི་ཡང་དེ་དང་མཉམ་པའོ༔ ཞེས་སོ༔ གང་ཟག་ཐ་མས་
བླ་མ་དེ་ལྟར་མཉེས་བར་བྱ་བ་ནི༔ རྫས་དང་ལོངས་སྤྱོད་ཀྱིས་མཉེས་པར་བྱ་
བ་དང་༔ རྒྱལ་སྲིད་འཁོར་རྣམས་ཕུལ་ནས་མཉེས་པར་བྱ་བ་དང་༔ འཁོར་
གསུམ་ཡོངས་སུ་དག་པར་བྱས་ཏེ་ཅི་ཡོད་པས་མ་ཉེས་པར་བྱ་བའོ༔ དོན་གྱི་
ཅི་ཡང་རུང་བའི་ཐབས་སྣ་ཚོགས་ཀྱིས་མཉེས་པར་བྱ་བའོ༔ དེ་ཡང་བཀོད་པ་
ཆེན་པོའི་རྒྱུད་ལས༔ ཆེ་དང་ཆུང་བའི་བྱེ་བྲག་གང་༔ བླ་མ་མཉེས་པར་གྱུར་པ་
ཡིས༔ བསོད་ནམས་བརྗོད་པ་ཤིན་ཏུ་དཀའ༔ ཞེས་པས༔ བླ་མ་ཅི་དང་ཅིའི་
སྒོ་ནས་མཉེས་པར་བྱ་བའོ༔
སྤྱི་དོན་བརྒྱད་པ་བླ་མ་ལ་ལོག་པར་བལྟས་པ་དང་༔ བརྙས་པར་བྱས་
པའི་ཉེས་དམིགས་ནི་བརྗོད་ཀྱི་མི་ལང་ངོ་༔ གཞན་དག་ལྟ་ཅི་སྨོས་ཏེ༔ རྨི་
ལམ་དུ་བླ་མ་ལ་བརྙས་པ་བྱས་པ་ཙམ་ལ་ཡང་འདི་ཙམ་འབྱུང་སྟེ༔ དམ་ཚིག་
ས་མ་ཡཱ་བཀོད་པའི་རྒྱུད་ལས་ རྨི་ལམ་དུས་ན་ལུས་ངག་ཡིད༔ གལ་ཏེ་རྡོ་རྗེ་
སློབ་དཔོན་ལ༔ ཉེས་པ་ཕྲ་མོ་ཙམ་བྱས་ན༔ ཁྱི་ཡི་སྐྱེ་བ་བརྒྱར་བླང་ནས༔ སྨེ་
ཤ་ཅན་དུ་སྐྱེ་བར་འགྱུར༔ དེ་ནས་སེམས་ཅན་དམྱལ་བ་ཡི༔ ཚ་གྲང་གཉིས་
ཀའི་སྡུག་བསྔལ་ཉིད༔ ཉམས་སུ་མྱོང་བ་ཁོ་ནའོ༔ ཞེས་སོ༔ རྨི་ལམ་དུ་མི་དད་
པའམ་མི་ གུས་པའམ་མི་མོས་པ་སྐྱེས་ པ་ཙམ་ལ་ཉེས་པ་དེ་ཙམ་ཡོད་ན༔
དངོས་སུ་བྱས་ན་བརྗོད་ཀྱིས་མི་ལང་ངོ་༔ དེ་ཡང་ མཆོད་རྟེན་མངོན་པར་
རྟོགས་པའི་རྒྱུད་ལས༔ སློབ་དཔོན་སྐུ་ལ་བརྙས་པ་ན༔ ཆོས་སྐུ་བཤིག་པས་
སྡིག་པ་ཆེ༔ བླ་མའི་གྲིབ་མ་འགོང་བྱས་ན༔ སངས་རྒྱས་སྐུ་བཅོམ་སྡིག་པ་ཆེ༔
-113-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བླ་མའི་གསུངས་ལ་སྒྲོས་བཏགས་ན༔ ལྕེ་ཡི་དབང་པོ་བརྒྱད་པར་འགྱུར༔ བླ་
མའི་གསུང་ལ་སྐུར་བཏབ་ན༔ དམ་པའི་ཆོས་དང་རྟག་ཏུ་འབྲལ༔ བླ་མའི་ཐུག་
ལ་སྨོད་པ་ན༔ རང་གི་སྒྲོན་མ་རང་གསོད་འདྲ༔ ཞེས་སོ གལ་ཏེ་བླ་མ་ལ་
ལུས་ཀྱི་སྒོ་ནས་བརྙས་པ་བྱས་པའམ༔ ཉེས་པ་བྱས་ན་ཤི་འཕོས་མ་ཐག་ཏུ་རྡོ་
རྗེ་དམྱལ་བར་འགྲོ༔ ངག་གི་ཉེས་པ་བྱས་ན་གནོད་སྦྱིན་གྱི་ལུས་བླངས་ནས་དེ་
ནས་རྡོ་རྗེའི་དམྱལ་བའི་གནས་སུ་འགྱུར་རོ༔ སེམས་ཀྱི་སྒོ་ནས་ཉེས་པ་བྱས་ན་
ཚེ་གསུམ་གྱི་འོག་ཏུ་སེམས་ཀྱི་སྣང་བ་དམྱལ་བ་དུ༔ཁ་རུ་འཁྲུལ་ནས་འགྲོ་བ་
ངེས་སོ༔ དེ་ཡང་སྤྱན་རས་གཟིགས་སྙིང་རྗེ་ཕུར་པའི་རྒྱུད་ལས༔ སློབ་དཔོན་
ལས་ནི་དངོས་གྲུབ་ ཐོབ༔ གལ་ཏེ་དེ་ལ་བརྙས་བྱེད་ན༔ དམྱལ་བའི་སྡུག་
བསྔལ་རབ་ཏུ་འཐོབ གལ་ཏེ་དེ་ནས་ཐར་ན་ཡང་༔ བསྐལ་པ་བྱེ་བ་བརྒྱ་སྟོང་
དུ༔ དམ་ཆོས་མིང་ཡང་མི་ཐོས་སོ༔ ཞེས་སོ༔ རྡོ་རྗེ་ཐིག་ལེ་འབྱུང་བའི་རྒྱུད་
ལསཿ དངོས་གྲུབ་འབྱུང་བའི་དོན་ནི༔ རྟག་ཏུ་ སློབ་དཔོན་བརྟེན་པར་ བྱ༔
དེས་ནི་འདོད་པའི་འབྲས་བུ་སྟེར༔ དེ་ལ་བརྙས་ན་སྡུག་བསྔལ་ཐོགས༔ ཞེས་
སོ༔ ཡང་བླ་མ་སྨད་པའི་ཉེས་པ་ནི༔ སྒྱུ་འཕྲུལ་དྲ་བའི་རྒྱུད་ལས༔ བླ་མ་ནི་
སྨོད་པ་དང་༔ ཐུགས་དཀྲུགས་པ་ཡི་ཉེས་པ་ནི༔ ཕྱི་ཡི་རྒྱ་མཚོ་ཆེན་པོ་ལ༔ ཆུ་
དེ་སྒྲ་ཡིས་གཏོར་ནུས་པ༔ དེ་ཡི་ཚད་དུ་སྡུག་བསྔལ་མྱོང་༔ རྡོ་རྗེ་དམྱལ་བར་
གྲགས་པར་ཡིན༔ ཅེས་སོ༔ རྡོ་རྗེ་མཁའ་འགྲོའི་རྒྱུད་ལས༔ སློབ་དཔོན་སྨད་
པར་མི་བྱ་སྟེ༔ འདི་ནི་སངས་རྒྱས་ཀུན་དང་འདྲ༔ སློབ་དཔོན་ལ་ནི་གང་སྨོད་
པ༔ ཚེ་འདི་ཉིད་ལ་སྡུག་བསྔལ་འབྱུང་༔ རིམས་དང་དུག་ད་དབྱིག་དུག་དང་༔
ཊཱཀྐི་རྣམས་ ཀྱིས་ གཙེས་ པ་ དང་ ༔ གདོན་ དང་ལོག་འདྲེན་ གཏུམ་པོ་ཡིས༔
-114-



བླ་མའི་རིམ་པ་ཚིག་དོན་བཅུ་པ།
བསད་ནས་སེམས་ཅན་དམྱལ་བར་ལྟུང་༔ ཞེས་སོ༔ གཞན་ཡང་བླ་མའི་གོས་
ཆད་ལ་སོགས་དང་༔ སྐུ་ཡི་གྲིབ་མ་ལ་མི་འགོང་༔ ཡུམ་ལ་མི་སྤྱད༔ བླ་མ་ལ་
ཅོ་འདྲི་བར་མི་བྱའོ༔ དེ་སྐད་དུ་ཡང་༔ བཛྲ་ཊཱཀྐིའི་རྒྱུད་ལས༔ སློབ་དཔོན་གྱི་
ནི་མལ་སྟན་དང༌ ༔ ལྷམ་དང་གདུགས་དང་ན་བཟའ་སོགསཿ མཉེས་པའི་
བཙུན་མོ་ལོངས་སྤྱོད་དང་༔ གྲིབ་མ་འགོང་བར་མི་བྱ་ཞིང་༔ ཅོ་འདྲི་བར་ནི་མི་
བྱ་ཞིང་༔ གལ་ཏེ་བྱས་ན་དུས་ཀུན་ཏུ༔ དེ་ནི་ཀུན་ཏུ་གཟིར་འགྱུར་ཞིང་༔ དོན་
ཉམས་ལེགས་པ་རིང་དུ་འགྱུར༔ ཞེས་སོ༔
སྤྱི་དོན་དགུ་པ་ཉེས་པ་བྱས་ན་བཤགས་པའི་ཚད་བསྟན་པ་ནི༔ ཉེས་
པ་ལན་གཉིས་ནས་བཞི་དང་བཅུ་ལ་སོགས་རྣམས་བཤགས་པར་བྱས་པས་
འདག་ལཿ རང་གི་ལོ་གྲངས་ཙམ་ལས་འདས་ན་ནི་བཤགས་པས་མི་འདག་
གི༔ དེ་ལྟར་ཡང་༔ ས་མ་ཡཱ་བཀོད་པ་ལས༔ གལ་ཏེ་བླ་མ་བརྙས་པའི་མིས
ལན་ གྲངས་ བདུན་ ནམ་ བཅུ་ དག་ ལཿ འགྱོད་པ་ བྱས་ པས་བཤགས་པས་
འབྱོངས༔ རང་ ལོ་འདས་ནས་བཤགས་ པའི་ཡུལཿ རྡོ་རྗེ་སེམས་དཔས་མ་
གནང་ངོ་༔ ཞེས་གསུངས་སོ༔ དེ་ཡང་དུས་ཐམས་ཅད་དུ་བླ་མའི་སྐྱོན་དོར་
ཞིང་ཡོན་ཏན་ཅི་འདུག་པ་ལ་བསམ་ཞིང་བླ་མ་བརྟེན་པསཿ རྣལ་འབྱོར་པ་
རྣམས་ཀྱིས་འདོད་པའི་དོན་འགྲུབ་པར་ངེས་སོ༔ དེ་ཡང་ཐལ་འགྱུར་གྱི་ལེའུ་
དང་པོ་ནས༔ མཚན་ཉིད་རྫོགས་པའི་བླ་མ་ནི༔ ཡོན་ཏན་ཀུན་གྱི་འབྱུང་གནས་
ཡིན༔ རྫོགས་པའི་བྱང་ཆུབ་གཞི་འཛིན་པའོ༔ ཞེས་སོ༔
སྤྱི་དོན་བཅུ་པ་ཡོན་ཏན་ལ་དམིགས་ནས་དུས་ཐམས་ཅད་དུ་བླ་མ་
བརྟེན་པ་ལ་ཡོན་ཏན་ཇི་ལྟར་འབྱུང་བར་བསྟན་པ་ནི༔ ཡང་ཐལ་འགྱུར་ལས
-115-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བརྟེན་པ་དེ་ལ་ཡོན་ཏན་ནི༔ དཔག་བསམ་ཤིང་དང་ཡིད་བཞིན་ནོརཿ འདོད་
འཇོའི་བ་དང་འདྲ་བ་ལས༔ ཡོན་ཏན་དཔག་ཏུ་མེད་པ་ཐོབ༔ དེ་ལ་དམིགས་
ཏེ་བླ་མ་བརྟེན༔ འཁོར་བའི་གཡུལ་ལས་བཟློག་ཕྱིར་རོ༔ ཞེས་གསུངས་སོ༔
དེར་མ་ཟད་ཐུན་མོང་གི་སིདྡྷི་ཡང་བླ་མ་མཉེས་པ་ལས་འབྱུང་ངོ་༔ དེ་སྐད་དུ་
ཡང་༔ དམ་ཚིག་ཆེན་པོ་མཆོག་གི་རྒྱུད་ལས༔ དངོས་གྲུབ་འདོད་པའི་དད་པ་
ཅན༔ དངོས་གྲུབ་བླ་མ་མཉེས་ལས་འབྱུང་༔ ཞེས་སོ༔ གཞན་ཡང་མཆོད་པ་
ཐམས་ཅད་སྤངས་ལ༔ བླ་མ་མཆོད་པས་ཐམས་ཅད་མཁྱེན་པའི་གོ་འཕང་ཆེན་
པོ་ཡང་ཐོབ༔ རྡོ་རྗེ་སེམས་དཔའ་མཆོད་པ་ཡང་ཡིན༔ བསོད་ནམས་ཀྱི་ཚོགས་
ཐམས་ཅད་ཀྱང་དུས་གཅིག་ལ་བསགསཿ ཆོས་ཕྱོགས་ཀྱི་དཀའ་ཐུབ་ཐམས་
ཅད་ཀྱང་དེས་བརྟེན་ཅིང་སྤྱད་པ་ཡིན་ཏེ༔ དེ་བས་བྱ་བ་ཆེ་བཞག་ཆུང་བཤོལ་
ལ་བླ་མ་ཇི་ལྟར་མཉེས་པའི་ཐབས་ལ་འབད་པར་བྱའོ༔ དེ་སྐད་དུ་ཡང་༔
དཔལ་སྡོམ་པ་འབྱུང་བའི་རྒྱུད་ལས༔ མཆོད་པ་ཐམས་ཅད་ཡོངས་སྤངས་ལ༔
བླ་མའི་མཆོད་པ་ཡང་དག་བརྩམ༔ དེ་མཉེས་པས་ནི་ཀུན་མཁྱེན་པའི༔ ཡེ་
ཤེས་མཆོག་དེ་ཐོབ་པར་འགྱུར༔ བླ་མེད་མཛད་པའི་སློབ་དཔོན་ནི༔ རྡོ་རྗེ་
སེམས་དཔའ་རབ་མཆོག་ག དེ་ཡི་བསོད་ནམས་མ་བསགས་ཤིང་༔ དཀའ་
ཐུབ་མ་བརྟེན་ཅི་ཞིག་ཡོད༔ ཅེས་སོ༔ ཡང་གསང་སྔགས་ཀྱི་བླ་མ་རྣལ་འབྱོར་
གྱི་དབང་ཕྱུག་ཆེན་པོ་དེ་མཆོད་ཅིང་མཉེས་པར་བྱས་ན་ ཕྱོགས་བཅུ་དུས་
གསུམ་གྱི་སངས་རྒྱས་ཐམས་ཅད་ཀྱང་དེས་མཆོད༔ དཀྱིལ་འཁོར་ཆེན་པོ་
ཐམས་ཅད་ ཀྱང་དེས་མཆོད༔ ཉེ་བའི་དཀྱིལ་འཁོར་ཐམས་ཅད་ཀྱང་དེས་
མཆོད༔ ཉེ་བའི་དཀྱིལ་འཁོར་ཞེས་ཀྱང་བྱ་སྟེ་རང་གི་ཡི་དམ་ལྷ་མཉེས་པ་སྨོས་
-116-



བླ་མའི་རིམ་པ་ཚིག་དོན་བཅུ་པ།
ཅི་དགོས༔ ཐུན་མོང་གི་གཉིས་པ་སོ་སོར་ཐར་པའི་སྡོམ་པ་ཉམཔ་དང་༔ མི་
དགེ་བ་བཅུ མཚམས་མེད་པ་ལྔ་པོ་ལ་སོགས་པ་དང་༔ ཁྱད་པར་གྱིས་ཉེས་
པ་གསང་སྔགས་ཀྱི་དམ་ཚིག་ཉམ་པ་ཡང་འདག་པར་འགྱུར་རོ༔ དེ་སྐད་དུ་
ཡང་༔ རྡོ་རྗེ་སེམས་དཔའ་སྒྱུ་འཕྲུལ་དྲ་བའི་རྩ་བའི་རྒྱུད་ལས༔ དབང་ཕྱུག་
ལོངས་སྤྱོད་ལྔ་མཆོད་ན༔ དཀྱིལ་འཁོར་ཐམས་ཅད་མཆོད་པ་ཡིན༔ ཉེ་བའི་
དཀྱིལ་འཁོར་སྨོས་ཅི་དགོས༔ ཉེས་པ་ཐམས་ཅད་དག་པར་འགྱུར༔ ཞེས་སོ
མདོར་ན་བླ་མ་བརྟེན་ཅིང་མཆོད་ན་ཡོན་ཏན་བསམ་གྱིས་མི་ཁྱབ་བོ༔ ཐུགས་
ཀྱི་རྒྱུད་དཔལ་གསང་བ་འདུས་པ་ལས༔ དེ་བཞིན་གཤེགས་པ་གངྒཱ་ཀླུང་གི་བྱེ་
མ་སྙེད་ལ་མཆོད་པ་དང་༔ བསྙེན་བཀུར་བྱས་པ་བས༔ བླ་མའི་བ་སྤུའི་བུ་ག་
གཅིག་ལ་བསྙེན་བཀུར་བྱས་པའམ བ་སྤུའི་བུ་ག་གཅིག་ཙམ་མཉེས་པར་
བྱས་ན༔ བསོད་ནམས་ཆེའོ༔ ཞེས་སོ༔ ཟབ་འདུས་དོན་འདྲིལ་སྤྱི་དོན་བཅུ་པ་
ཞེས་བྱ་བ༔ བླ་མ་སྒྲུབ་པའི་རིམ་པ༔ སྐལ་ལྡན་གྱི་དོན་དུ་སྤྲུལ་པ་པོ་དགའ་
རབ་རྡོ་ རྗེས་མཛད་ པ་ རྫོགས་སོ༔ སྔགས་ཀྱི་སྲུང་མ་ཨེ་ཀ་ཙ་ཏིས་བཀའ་
འདིའི་བྱར་གྱིས་ཤིག༔ སྐལ་ལྡན་དང་འཕྲད་པའི་དུས་སུ་ལུང་ཁྲོལ་ཅིག
སྟོང་གྲོགས་གྱིས་ལ་དངོས་གྲུབ་བྱིན་ཅིག༔ སྣོད་མིན་གྱི་ལག་དུ་ཤོར་ར་རེ
སྲུངས་ཤིག་ས་མ་ཡ༔ ས་མ་ཡ༔ ས་མ་ཡ༔ རྒྱ་རྒྱ་རྒྱ༔ གུ་ཧྱ༔
ཤsuཧྥན༔ མངྒ་ལཾ༔ བྷ་ཝནྟ༔
-117-



༄༅། །རྫོགས་པ་ཆེན་པོ་བི་མ་སྙིང་ཏིག་མ་བུའི་སྔོན་འགྲོ་ཚོགས་བསགས་ཀྱི་
དམིགས་རིམ་ངག་འདོན་མདོར་བསྡུས་པ་གདོད་མའི་
གསེང་ལམ་ཞེས་བྱ་བ་བཞུགས་སོ། །
ན་མོ་གུ་རུ་བྷྱ། འདིར་དུས་གསུམ་གྱི་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་གྱི་མཐར་
ཐུག་འོད་གསལ་རྫོགས་པ་ཆེན་པོ་མན་ངག་སྡེའི་ཡང་བཅུད་སློབ་དཔོན་ཆེན་པོ་བི་མ་ལ་མི་ཏྲའི་བཀའ་སྲོལ་
ལས་བྱུང་བའི་གསང་བ་སྙིང་ཏིག་མ་བུའི་ཁྲིད་རིམ་ཟབ་མོའི་རྒྱུད་སྨིན་པའི་གང་ཟག་གིས། སྔོན་འགྲོའི་རིམ་པ་
རྒྱུན་གྱི་རྣལ་འབྱོར་དུ་བྱ་བའི་ཚུལ་ནི། གནས་དབེན་པར་བདེ་པའི་སྟན་ལ་བསམ་གཏན་གྱི་སྤྱོད་ལམ་དང་ལྡན་
པས་འདུག་སྟེ། རླུང་རོ་དགུ་ཕྲུགས་སམ་སུམ་ཕྲུགས་སུ་བསལ་བས་སྡིག་སྒྲིབ་ཐམས་ཅད་སང་གིས་དག་པར་
བསམ་ལ། སེམས་ཅན་ཐམས་ཅད་ཀྱི་དོན་དུ་ལམ་ཟབ་མོ་ཉམས་སུ་བླང་བར་བགྱིའོ་སྙམ་པས། །དཔལ་
ལྡན་ རྩ་ བའི་བླ་མ་རིན་པོ་ཆེ། །བདག་ གི་ སྤྱི་བོར་པདྨའི་ གདན་བཞུགས་
ནས། །བཀའ་ དྲིན་ ཆེན་ པོའི་སྒོ་ནས་ རྗེས་ བཟུང་ སྟེ། སྐུ་ གསུང་ ཐུགས་ ཀྱི་
དངོས་གྲུབ་སྩལ་དུ་གསོལ། ཞེས་བརྗོད་པ་དང་ཆབ་ཅིག་ཏུ་རང་གི་སྤྱི་བོར་པདྨ་ཉི་ཟླའི་གདན་ལ་རྩ་
བའི་བླ་མ་རྡོ་རྗེ་སེམས་དཔའི་རྣམ་པར་བཞུགས་པ་ལ། མོས་གུས་གདུང་ཤུགས་དྲག་པོས། དུས་ གསུམ་
སངས་རྒྱས་ཐམས་ཅད་ཀྱི་ངོ་བོ་བླ་མ་རིན་པོ་ཆེ་མཁྱེན། བདག་གི་རྒྱུད་སྨིན་
ཅིང་ གྲོལ་ བར་ བྱིན་ ཀྱིས་ བརླབ་ ཏུ་ གསོལ། ཞེས་གསོལ་བ་བཏབ་པས། བླ་མའི་ཞབས་
གཡས་པའི་མཐེ་བོང་ལས་བདུད་རྩི་དཀར་པོའི་རྒྱུན་བབས། རང་གི་ཚངས་བུག་ནས་ཞུགས། ལུས་ཐམས་ཅད་
གང་བདེ་བ་ཆེན་པོའི་ཡེ་ཤེས་སྐྱེས། མཐར་བླ་མ་འོད་དུ་ཞུ་ནས་རང་ལ་ཐིམ་པས་རྒྱུད་བྱིན་གྱིས་བརླབས་པར་
བསམ་ལ་རིག་པ་འཛིན་མེད་དུ་འཇོག །དེ་ནས་འདུས་བྱས་ཐམས་ཅད་མི་རྟག་པར་བསམ་པ་སོགས་བློ་སྦྱོང་གི་
རིམ་ པས་ངེས་འབྱུང་དང་། སྙིང་རྗེ་དང་། དད་པ་ཤུགས་དྲག་ཏུ་བསྐྱེད་ཅིང་། རྣམ་པར་མི་རྟོག་པའི་བསམ་
-118-



སྔོན་འགྲོ་ཚོགས་བསགས་ཀྱི་དམིགས་རིམ་ངག་འདོན་མདོར་བསྡུས་པ་གདོད་མའི་གསེང་ལམ།
གཏན་གྱི་ངང་ནས་ཚོགས་བསག་གི་རིམ་པ་ལ་འཇུག་པར་བྱ་སྟེ། དེ་ལ་དང་པོ་སྐྱབས་སུ་འགྲོ་བ་ནི། ས་ཕྱོགས་
དག་པའི་ཞིང་ཁམས་ཆེན་པོར་གྱུར་པའི་དབུས། རང་གི་མདུན་དུ་དཔག་བསམ་གྱི་ལྗོན་ཤིང་ཡལ་ག་ལོ་མ་མེ་
ཏོག་འབྲས་བུ་ཕུན་སུམ་ཚོགས་པ་ནམ་མཁའི་དབྱིངས་ཐམས་ཅད་ཁྱབ་པའི་ལྟེ་བར་སེང་ཁྲི་པདྨ་ཉི་ཟླའི་གདན་
ལ་རྩ་བའི་བླ་མ་ཀུན་ཏུ་བཟང་པོའི་རྣམ་པར་བཞུགས་པ་ལ་བརྒྱུད་པའི་བླ་མ་རྣམས་དང༌། མདུན་གྱི་ཡལ་གར་
དཔལ་རྡོ་རྗེ་སེམས་དཔའ་ལ་ཡི་དམ་དཀྱིལ་འཁོར་གྱི་ལྷོ་ཚོགས་རྣམས་དང༌། གཡས་སུ་སྟོན་པ་ཐུབ་པའི་དབང་
པོར་དུས་གསུམ་གྱི་སངས་རྒྱས་སྤྲུལ་སྐུའི་རྣམ་པ་ཅན་རྣམས་ཀྱིས་བསྐོར་བ། རྒྱབ་ཏུ་ཆོས་དཀོན་མཆོག་གླེགས་
བམ་བྲག་རི་བརྩེགས་པ་ལྟ་བུ། གཡོན་དུ་ཐེག་པ་ཆེ་ཆུང་གི་དགེ་འདུན། བར་མཚམས་ཀུན་ཏུ་མཁའ་འགྲོ་ཆོས་
སྐྱོང་ནོར་ལྷའི་ཚོགས་སྤྲིན་ཕུང་གཏིབས་པ་ལྟར་བཞུགས་པའི་མདུན་དུ་རང་གཞན་སེམས་ཅན་ཐམས་ཅད་སྒོ་
གསུམ་འཇུག་པ་གཅིག་ཏུ་དྲིལ་ཏེ་སྐྱབས་སུ་འགྲོ་བའི་མོས་པས། ནམ་ མཁའི་ གནས་ སུ་ ནམ་
མཁའ་གང་བ་ཡི། །བླ་མ་ཡི་དམ་མཁའ་འགྲོའི་ཚོགས་རྣམས་དང་། །སངས་
རྒྱས་ཆོས་དང་འཕགས་པའི་དགེ་འདུན་ལ། །བདག་དང་འགྲོ་དྲུག་གུས་པས་
སྐྱབས་ སུ་ མཆི། ཞེས་བརྒྱ་སྟོང་སོགས་ཅི་ནུས་ཀྱི་མཐར། སྐྱབས་ཡུལ་རྣམས་ཀྱི་ཐུགས་ཀ་ནས་འོད་ཟེར་
འཕྲོས་པས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ཏེ་དག་པའི་ཞིང་དུ་འུར་གྱིས་སོང་བར་བསམ། ཚོགས་
ཞིང་རྣམས་དབུས་ཀྱི་བླ་མ་ལ་ཐིམ་ཞིང་། དེ་ཡང་རང་ལ་བསྟིམས་ཏེ་གནས་ལུགས་དོན་གྱི་སྐྱབས་འགྲོའི་ངང་དུ་
ངལ་བསོ། གཉིས་པ་སེམས་བསྐྱེད་ནི། དོན་དམ་པར་གཟོད་མ་ནས་རྣམ་པར་དག་ཀྱང་། ཀུན་རྫོབ་འཁྲུལ་པའི་
དབང་གིས་སྡུག་བསྔལ་གྱི་རྒྱུ་འབྲས་བསམ་གྱིས་མི་ཁྱབ་པ་ལ་རྟག་པར་ལོངས་སྤྱོད་པའི་མ་རྒན་སེམས་ཅན་
ཐམས་ཅད་རྫོགས་པའི་སངས་རྒྱས་ཀྱི་གོ་འཕང་ལ་འགོད་པར་བྱའོ་སྙམ་པ་སྨོན་པ་དང་། དེའི་ཆེད་དུ་ལམ་ཟབ་
མོ་ཉམས་སུ་བླང་བར་བགྱི་འོ་སྙམ་པ་འཇུག་པ་སེམས་བསྐྱེད་པའི་དོན་ཡིད་ལ་དྲན་བཞིན་ཏུ། བདག་ དང་
མཐའ་ཡས་སེམས་ཅན་རྣམས། །ཡེ་ནས་སངས་རྒྱས་ཡིན་པ་ལ། །ཡིན་པར་
ཤེས་པའི་བདག་ཉིད་དུ། །བྱང་ཆུབ་མཆོག་ཏུ་སེམས་བསྐྱེད་དོ། །ཞེས་ཅི་ནུས་དང་།
མཐར་སྤྲོ་ན་དབུགས་འགྲོ་འོང་ལ་བརྟེན་ནས་བདེ་སྡུག་གཏོར་ལེན་གྱི་དམིགས་པ་དང་། འཁོར་གསུམ་རང་
-119-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བཞིན་མེད་པར་ཤེས་པའི་དོན་དམ་སེམས་བསྐྱེད་ཀྱི་ངང་དུ་མཉམ་པར་བཞག །གསུམ་པ་རྡོ་རྗེ་སེམས་དཔའི་
བསྒོམ་བཟླས་ནི། རང་ལུས་ཐ་མལ་སྤྱི་གཙུག་ཏུ༔ པད་དཀར་ཟླ་བའི་དཀྱིལ་འཁོར་
སྟེང་ ༔ ཨ་ ལས་ རྡོ་ རྗེ་ སེམས་ དཔའ་ དཀར༔ རྡོར་དྲིལ་འཛིན་པས་ ཡུམ་ ལ་
འཁྱུད༔ རིན་ཆེན་རྒྱན་སྤྲས་སེམས་སྐྱིལ་བཞུགས༔ ཐུགས་ཀར་ཟླ་སྟེང་ཧཱུཾ་གི་
མཐརཿ སྙིང་པོ་ཡི་གེ་བརྒྱ་པས་བསྐོར༔ སྐུ་དང་སྔགས་ལས་བདུད་རྩིའི་རྒྱུན༔
དཀར་ནར་བབས་ཏེ་སྤྱི་བོར་ཞུགས༔ བདག་གི་ལུས་ཀུན་གང་བ་ཡིས༔ སྡིག་
སྒྲིབ་དག་ནས་ཤེས་གོང་ལྟར༔ དྲི་མ་མེད་པའི་ལུས་སུ་གྱུར༔ ཨོཾ་བཛྲ་ས་ཏཱ་ས་
མ་ཡ། མ་ནུ་པཱ་ལ་ཡ། བཛྲ་ས་ཏྭ་ཏྭེ་ནོ་པ། ཏིཥྛ་དྲི་ལྷོ་མེ་བྷ་ཝ། སུ་ཏོ་ཁྱོ་མེ་བྷ་
ཝ། སུ་པོ་སྐྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་
ཙ་མེ། ཙིཏྟཾཤྲི་ཡཿ ཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝཱན་སརྦ་ཏ་ཐཱ་ག་ཏ། བཛྲ་མཱ་
མེ་མུཉྩ། བཛཱི་བྷ་ཝ་མ་ཧཱ་ས་མ་ཡཱ་ས་ཏཱ་ཨཱཿ ཞེས་ཅི་ནུས་དང་། ཨོ་བཛྲ་ས་ཏྭ་ཧཱུྃ། ཞེས་
པའང་ཇི་ལྟར་རིགས་པ་བཟླས་མཐར། མགོན་པོ་བདག་ནི་མི་ཤེས་རྨོངས་པ་ཡིས། །དམ་
ཚིག་ལས་ནི་འགའ་ཞིང་ཉམས། །བླ་མ་མགོན་པོས་སྐྱབས་མཛོད་ཅིག །གཙོ་
བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་བའི་གཙོ་
ལ་བདག་སྐྱབས་མཆི། །སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་
ཉམས་ཆག་ཐམས་ཅད་མཐོལ་ཞིང་བཤགས་སོ། །སྡིག་སྒྲིབ་ཉེས་ལྟུང་དྲི་མའི་
ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། །ཞེས་གསོལ་བ་བཏབ་པས།
སྡིག་སྒྲིབ་དག་པའི་གནང་བ་བྱིན་ནས་རང་ལ་ཐིམ་པར་བསམ་ལ་དམིགས་མེད་ཀྱི་ངང་དུ་བློ་འཇོག །བཞི་པ་
མཎྜལ་ནི། ཚོགས་ཞིང་སྐྱབས་ཡུལ་ལྟར་གསལ་བཏབ་པའི་སྤྱན་སྔར་ལེགས་པར་བཤམས་པའི་མཎྜལ་རང་
གཞན་མཁའ་ཁྱབ་སེམས་ཅན་ཐམས་ཅད་ཀྱིས་ཕུལ་བར་མོས་ཏེ། ཐོག་མར་སྤྲུལ་སྐུའི་མཎྜལ་ཚོམ་བུ་སོ་བདུན་
འགོད་ཅིང་། རིགས་ ལྔ་ གངས་ ཆེན་ མཚོའི་ ཞིང་ ཁམས་ སྣོད་ བཅུད་ཀྱི་འབྱོར་ པ་ མཐའ་ཀླས་ པར་བསམ་
-120-



སྔོན་འགྲོ་ཚོགས་བསགས་ཀྱི་དམིགས་རིམ་ངག་འདོན་མདོར་བསྡུས་པ་གདོད་མའི་གསེང་ལམ།
ལ། །རིན་ཆེན་མཎྜལ་ཡིད་འོང་མཆོད་པའི་སྤྲིན། །འདོད་དགུའི་འབྱོར་ཚོགས་
དཔག་མེད་དང་ལྡན་པ། །དཔག་ཡས་ནམམཁའི་རྒྱན་གྱུར་འདི་ཕུལ་བས། །
འགྲོ་ཀུན་རྣམ་དག་ཞིང་ལ་སྤྱོད་པར་ཤོག །ཅེས་དབུལ། ལོངས་སྐུའི་མཎྜལ་ལ་ཚོམ་བུ་དགུ་
འམ་བདུན་བཀོད་ལ་འོག་མིན་སྟུག་པོ་བཀོད་པའི་ཞིང་ཁམས་རྒྱན་དང་བཀོད་པ་ཕུན་སུམ་ཚོགས་ཤིང་མཆོད་
པའི་ལྷ་མོ་མཐའ་ཡས་པའི་སྤྲིན་འཕྲོ་བར་བསམ་ལ། འོག་མིན་བདེ་ཆེན་ རིན་ཆེན་གཞལ་ཡས་
ཁང་། །སྣ་ ཚོགས་ མཆོད་ པའི་ སྤྲིན་ གྱི་ བླ་ ཏྲེ་ ཅན། །ནམ་ མཁའ་ གང་ བར་
དམིགས་ཏེ་ཕུལ་བ་ཡིས། །འགྲོ་ཀུན་ལོངས་སྐུའི་ཞིང་ལ་སྤྱོད་ཤོག །ཅེས་དབུལ།
ཆོས་སྐུའི་མཎྜལ་ལ་ཚོམ་བུ་ལྔའམ་གཅིག་བཀོད་ནས། ཆོས་ཀྱི་དབྱིངས་རང་བཞིན་འོད་གསལ་བའི་ཞིང་ཁམས་
ཆེན་པོར་སྐུ་དང་ཐིག་ལེའི་རིག་གདངས་འབྱམས་ཀླས་པར་བསམ་ལ། འོད་ གསལ་ ལྷུན་ གྲུབ་ ཡེ་
ཤེས་རིགས་ལྔའི་ཞིང་
། །སྐུ་དང་ཐིག་ལེས་ཡེ་ནས་བརྒྱན་པ་འདི། །རང་སྣང་
དག་པས་ལེགས་པར་ཕུལ་བ་ཡིས། །ཀུན་བཟང་ཆོས་སྐུའི་ཞིང་ལ་སྤྱོད་པར་
ཤོག །ཅེས་དབུལ། །
ལྔ་པ་བླ་མའི་རྣལ་འབྱོར་ནི། སྣོད་བཅུད་དག་པའི་ཞིང་ཁམས་ཆེན་པོའི་དབུས། །
རང་མདུན་ནམ་མཁའ་ཡེ་ཤེས་འོད་ལྔའི་ཀློང་། །སེང་ཁྲི་པདྨ་ཉི་ཟླའི་གདན་
སྟེང་དུ། །སྐྱབས་གནས་ཀུན་འདུས་རྩ་བའི་བླ་མ་དང་། །དབྱེར་མེད་གདོད་
མའི་མགོན་པོ་ཀུན་ཏུ་བཟང་། །མཐིང་གསལ་ཞལ་གཅིག་ཕྱག་གཉིས་མཉམ་
བཞག་ཅན། །དར་དང་རིན་ཆེན་རྒྱན་རྫོགས་སྐྱིལ་ཀྲུང་བཞུགས། །སྟེང་གི་ཆ་
ལ་བརྒྱུད་པའི་བླ་མ་དང་། །མཐའ་བསྐོར་མཆོག་གསུམ་མཁའ་འགྲོ་ཆོས་སྲུང་
ཚོགས། །སྣང་སྟོང་ཟུང་འཇུག་ཡེ་ཤེས་སྒྱུ་མའི་སྐུ། །གསང་གསུམ་མི་ཟད་རྒྱན་
གྱི་འཁོར་ལོའི་སྤྲིན། །གང་འདུལ་མོས་ངོར་ཅིར་ཡང་འཆར་བར་གྱུར། ཅེས་
གསལ་བཏབ་ལ། ཨོཾ་ ཨཱཧཱུྃ། །གདོད་མའི་མགོན་པོ་ཀུན་བཟང་ཡབ་ཡུམ་དང་། །
-121-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལྷུན་གྲུབ་རྒྱལ་བ་ཞི་ཁྲོ་རབ་འབྱམས་དང་། །བདེ་ཆེན་རྒྱལ་བ་རྡོ་རྗེ་འཆང་
ཆེན་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཀ་དག་ལྷུན་
གྲུབ་ཟབ་མོའི་ གནས་ ལུགས་མཆོག །ད་ལྟ་ཉིད་དུ་རྟོགས་པར་བྱིན་གྱིས་
རློབས། །ཡེ་ཤེས་སྒྱུ་མ་རྡོ་རྗེ་སེམས་དཔའ་དང་། །དཀྱིལ་འཁོར་མངའ་བདག་
ཕྱག་ན་རྡོ་རྗེ་དང་། །རྒྱལ་བའི་རྣམ་འཕྲུལ་དགའ་རབ་རྡོ་རྗེ་ལ། ། གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །ཀ་དག་ལྷུན་གྲུབ་ཟབ་མོའི་གནས་
ལུགས་མཆོག །ད་ལྟ་ཉིད་དུ་རྟོགས་པར་བྱིན་གྱིས་རློབས། །མཁྱེན་རབ་སྤྲུལ་
པ་འཇམ་དཔལ་བཤེས་གཉེན་དང་། །བློ་མཆོག་མངའ་བ་ཤྲཱི་སི་ཧ་དང་། །
དངོས་གྲུབ་མཆོག་བརྙེས་ཛྙཱ་ན་ སཱུ་ཏྲ་ལ། །གསོལ་བ་ ༤ ཀ་ དག་ = ད་ལྟ་
མཁས་གྲུབ་ཆེན་པོ་བི་མ་མུ་དྲ་དང་། །རང་བྱུང་ཆེན་པོ་པདྨ་འབྱུང་གནས་
དང་། །ཚོགས་ཆེན་གཉིས་རྫོགས་ཆོས་རྒྱལ་ཆེན་པོ་ལ། །གསོལ་བ་ཟ ཀ་དག་
༉ ད་ལྟ་ཟ སེམས་ཉིད་དབང་ཐོབ་ཏིང་འཛིན་བཟང་པོ་དང་། །ཐར་གླིང་སྣང་
ཕྱེད་ ལྡང་ མ་ ལྷུན་ རྒྱལ་ དང་། །འོད་གསལ་ ལུས་གྲུབ་ སེང་གེ་ དབང་ ཕྱུག་
ལ། །གསོལ་བ༴ ཀ་དགཌ ད་ལྟ= །ཆོས་ཉིད་མི་གཡོ་རྒྱལ་བ་ཞང་སྟོན་དང་། །
གསུང་རབ་མཛོད་བརྙེས་མཁས་པ་ཉི་འབུམ་དང་། །དམ་ཆོས་རྒྱས་མཛད་གུ་
རུ་ཇོ་འབེར་ལ། །གསོལ་བ༴ ཀ་དགཟ ད་ལྟ །གཟུང་འཛིན་འཁྲུལ་ཞིག་སེངྒེ་
རྒྱབ་པ་དང་། །དངོས་གྲུབ་མཆོག་བརྙེས་གྲུབ་ཆེན་མེ་ལོང་དང་། །རིག་འཛིན་
ཆེན་པོ་ཀུ་མཱ་རཱ་ཛ་ལ། །གསོལ་བ༴ ཀ་དགཌ ད་ལྟ༴ །འོད་གསལ་སྒྱུ་མ་ཀློང་
ཆེན་རབ་འབྱམས་དང་། །མཁས་གྲུབ་ཆེན་པོ་ཁྱབ་བརྡལ་ལྷུན་གྲུབ་དང་། །
སྤྲུལ་བའི་སྐུ་མཆོག་གྲགས་པ་འོད་ཟེར་ལ། །གསོལ་བ༴ ཀ་དགཟ ད་ལྟ= །
འཁྲུལ་ཞིག་ཆེན་པོ་སངས་རྒྱས་དབོན་པོ་དང་། །རྒྱལ་པའི་གདུང་འཚོབ་ཟླ་བ་
-122-



སྔོན་འགྲོ་ཚོགས་བསགས་ཀྱི་དམིགས་རིམ་ངག་འདོན་མདོར་བསྡུས་པ་གདོད་མའི་གསེང་ལམ།
གྲགས་པ་དང་། །གྲུབ་པའི་དབང་ཕྱུག་ཀུན་བཟང་རྡོ་རྗེ་ལ། །གསོལ་བ༴ ཀ་
དག༴ ད་ལྟ༴ སྙིང་པོའི་མངའ་བདག་རྒྱལ་མཚན་དཔལ་བཟང་དང་། །རྒྱལ་
བས་ ལུང་བསྟན་སྣ་ཚོགས་ རང་ གྲོལ་དང་། །འཁོར་ འདས་རྒྱ་གྲོལ་བསྟན་
འཛིན་གྲགས་པ་ལ། །གསོལ་བ༴ ཀ་དག་ཟ ད་ལྟ་༴ །ཤེས་བྱ་ཀུན་གཟིགས་
མདོ་སྔགས་བསྟན་འཛིན་དང་། །གསང་བདག་དཔའ་བོ་འཕྲིན་ལས་ལྷུན་གྲུབ་
དང་། །བརྒྱུད་སྲོལ་ཀུན་འདུས་གཏེར་ཆེན་བླ་མ་ལ། གསོལ་བ༴ ཀ་དགཟ ད་
ལྟ༴ །བི་མའི་རྣམ་འཕྲུལ་རིན་ཆེན་རྣམ་རྒྱལ་དང་། མཚོ་རྒྱལ་དངོས་སྣང་མི་
འགྱུར་དཔལ་སྒྲོན་དང་། །ཐམས་ཅད་མཁྱེན་པ་ཨོ་ཌི་ཡཱ་ན་ལ། །གསོལ་བ
ཀ་དག ད་ལྟ རིག་འཛིན་འགྱུར་མེད་ཕྲིན་ལས་རྣམ་རྒྱལ་དང་། །གདོད་
མའི་མགོན་པོ་ཕྲིན་ལས་ཆོས་སྒྲོན་དང་། །རྡོ་རྗེ་འཆང་དངོས་རྩ་བའི་བླ་མ་
ལ། །གསོལ་བ་འདེབས་སོ་བདག་རྒྱུད་བྱིན་གྱི་རློབས། །ཀ་དག་ལྷུན་གྲུབ་
ཟབ་མོའི་གནས་ལུགས་མཆོག །ད་ལྟ་ཉིད་དུ་རྟོགས་པར་བྱིན་གྱིས་རློབས། །
རེ་དོགས་བློ་ཟད་འཁོར་འདས་ཆོས་སྐུར་གྲོལ། །ལྷུན་གྲུབ་འོད་གསལ་ཟང་
ཐལ་རིག་པར་ཤར། །སྐུ་གསུམ་རྩལ་རྫོགས་འཕོ་འགྱུར་མེད་པར་རྟོགས། །
བདག་གཞན་ཡོངས་གྲོལ་ཀུན་བཟང་ཐོབ་པར་ཤོག །ཅེས་རྩ་བརྒྱུད་ཀྱི་བླ་མ་རྣམས་ཀྱི་
ཡོན་ཏན་རྗེས་སུ་དྲན་བཞིན་པས་གསོལ་བ་གདབ་ཅིང་། སླར་ཡང་རྩ་བའི་བླ་མ་ལ་ཕུར་ཚུགས་སུ་གསོལ་བ་
འདེབས་པ་ནི། ཀྱེ་བླ་མ་རྡོ་ རྗེ་ འཛིན་ པ་ནི། །ཁམས་ གསུམ་ འཁོར་ བའི་ གཉེན་
གཅིག་པུ། །འགྲོ་བ་སྐྱབས་མེད་རྣམས་ཀྱི་སྐྱབས། །ཐར་པའི་ཐེམ་སྐས་ཆེན་
པོ་སྟེ། །མ་རིག་སེལ་བའི་སྒྲོན་མ་ལ། །མུན་པའི་ཚོགས་བདག་སྐྱབས་སུ་
མཆི། །འཁོར་ བ་ འདམ་ གྱི་ མཚོ་ ནང་ དུ། །བྱིང་ བ་ སྐྱབས་ མེད་ བདག་ ལ་
སྐྱོབས། །ཉོན་མོངས་མེ་ཡིས་གདུངས་པ་ལ། །ཐུགས་རྗེའི་ཆར་གྱིས་བསིལ་
-123-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
བར་ མཛོད། །བླ་ མ་ སངས་ རྒྱས་ རིན་ པོ་ ཆེ། །བདག་ ལ་ རེ་ ས་ གཞན་ན་
མེད། །དེང་ནས་ བྱང་ ཆུབ་ སྙིང་ པོའི་བར། །སྐྱིད་སྡུག་ རེ་ལྟོས་ ཁྱེད་མཁྱེན་
པས། །མགོན་མེད་བདག་ལ་ཐུགས་ རྗེས་ གཟིགས། །ནད་ གདོན་བགེགས་
དང་བར་ཆད་སོལ། །མཆོག་དང་ཐུན་མོང་དངོས་གྲུབ་སྩོལ། །ཅེས་པས་མོས་གུས་ཀྱི་
ཉམས་མ་སྐྱེས་བར་དུ་གསོལ་བ་བཏབ་པའི་མཐར་དབང་བླང་བ་ནི། འཁོར་གྱི་ལྷ་ཚོགས་རྣམས་རྩ་བའི་བླ་མའི་
སྐུ་ལ་ཐིམ་པས་བླ་མ་སྔར་བས་ཀྱང་གཟི་བྱིན་ཆེར་འབར་བའི་གནས་གསུམ་དུ་ཨོཾ་ཨཱ་ཧཱུྃ་དཀར་དམར་མཐིང་
གསུམ་འོད་འབར་བས་མཚན་པ་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་གསུམ་གྱི་བདག་ཉིད་དུ་གྱུར།
བདག་དང་མཁའ་ཁྱབ་ཀྱི་སེམས་ཅན་ཐམས་ཅད་དབང་བཞིའི་ཆུ་བོས་རྒྱུད་
སྨིན་ཅིང་གྲོལ་བར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས། གུ་རུའི་སྤྱི་
བོའི་ཨོ་ལས་འོད་ཟེར་དཀར་པོ་འཕྲོས། རང་གི་སྤྱི་བོར་ཐིམ་པས་བུམ་པའི་
དབང་ ཐོབ། ལུས་ ཀྱི་ དྲི་ མ་ སྦྱངས། ལམ་ བསྐྱེད་ རིམ་ སྒོམ་ པ་ ལ་ དབང་།
འབྲས་བུ་སྤྲུལ་སྐུ་ཐོབ་པའི་སྐལ་པ་ཅན་དུ་བྱས། མགྲིན་པའི་ཨཱ༔ལས་འོད་
ཟེར་དམར་པོ་འཕྲོས། རང་གི་མགྲིན་པར་ཐིམ་པས་གསང་བའི་དབང་ཐོབ།
ངག་གི་དྲི་མ་སྦྱངས། ལམ་རྩ་རླུང་སྒོམ་པ་ལ་དབང་། འབྲས་བུ་ལོངས་སྐུ་ཐོབ་
པའི་སྐལ་བ་ཅན་དུ་བྱས། ཐུགས་ཀའི་ཧཱུཾ་ལས་འོད་ཟེར་སྔོན་པོ་འཕྲོས། རང་
གི་སྙིང་གར་ཐིམ་པས་ཤེས་རབ་ཡེ་ཤེས་ཀྱི་དབང་ཐོབ། ཡིད་ཀྱི་དྲི་མ་སྦྱངས།
ལམ་ཐིག་ལེ་སྒོམ་པ་ལ་དབང་། འབྲས་བུ་ཆོས་སྐུ་ཐོབ་པའི་སྐལ་པ་ཅན་དུ་
བྱས། སླར་ཡང་ གནས་ གསུམ་ ལས་ འོད་ཟེར་དཀར་དམར་མཐིང་གསུམ་
འཕྲོས། རང་གི་གནས་གསུམ་དུ་ཐིམ་པས་དབང་བཞི་པ་ཐོབ། ཡེ་ཤེས་ཀྱི་དྲི་
མ་སྦྱངས། ལམ་རྫོགས་པ་ཆེན་པོ་སྒོམ་པ་ལ་དབང་
། འབྲས་བུ་ངོ་བོ་ཉིད་སྐུ་
ཐོབ་པའི་སྐལ་པ་ཅན་དུ་བྱས་སོ། སླར་ཡང་། དུས་གསུམ་སངས་རྒྱས་ཐམས་
-124-



སྔོན་འགྲོ་ཚོགས་བསགས་ཀྱི་དམིགས་རིམ་ངག་འདོན་མདོར་བསྡུས་པ་གདོད་མའི་གསེང་ལམ།
ཅད་ཀྱི་ངོ་བོ་སྐུ་བཞིའི་བདག་ཉིད་དཔལ་ལྡན་བླ་མ་དམ་པ་ལ་གསོལ་བ་
འདེབས་སོ། བདག་ལ་དབང་བསྐུར་བྱིན་གྱིས་བརླབ་ཏུ་གསོལ། ཟབ་ལམ་གྱི་
རྟོགས་པ་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཀ་དག་
གནས་ལུགས་ཀྱི་ལྟ་བ་རྟོགས་པར་བྱིན་གྱིས་བརླབ་ཏུ་གསོལ། ལྷུན་གྲུབ་སྣང་
བཞིའི་ཡེ་ཤེས་མཐར་ཕྱིན་པར་བྱིན་གྱིས་བརླབ་ཏུ་གསོལ། ཞེས་མོས་གུས་གདུང་
ཤུགས་དྲག་པོས་གསོལ་བཏབ་པས་བླ་མ་འོད་ལྔའི་གོང་བུར་གྱུར་པ་རང་གི་ཚངས་བུག་ནས་སིབ་ཀྱིས་ཐིམས་
པས། རང་གི་སྒོ་གསུམ་དང་བླ་མའི་རྡོ་རྗེ་གསུམ་དབྱེར་མེད་གྱུར་པར་བསམ་ལ་བློ་འདས་གཉུག་མའི་རང་ཞལ་
ལྟ་བས་མཚམས་སྦྱར་ཏེ་གནས་ལུགས་གཏན་ལ་དབབ་པའི་སྔོན་འགྲོ་དང་། ཁྲེགས་ཆོད་དང་ཐོད་རྒལ་གྱི་སྔོན་
འགྲོ་དང་དངོས་གཞིའི་ཉམས་ལེན་སོགས་ལ་ཇི་ལྟར་རིགས་པར་འཇུག་གོ །བླ་མའི་རྣལ་འབྱོར་འདི་བླ་མའི་
རིམ་པ་དངོས་གྲུབ་རྒྱ་མཚོ་ལྟར་ཉམས་སུ་བླང་ནའང་ཤིན་ཏུ་ལེགས་སོ། གང་ལྟར་ཡང་ཐུན་ལས་ལྡང་བ་ན།
རང་བཞིན་དག་པའི་དགེ་བ་འདིས། །འཁོར་བ་ངན་སོང་དོང་སྤྲུགས་ཏེ། །
སྲིད་ ན་ འགའ་ ཡང་ མི་ གནས་ པར། །ཐམས་ ཅད་ སངས་ རྒྱས་ མྱུར་ ཐོབ་
ཤོག །ཅེས་སོགས་བསྔོ་སྨོན་གྱིས་མཚམས་སྦྱར་ཏེ་སྤྱོད་ལམ་ལ་འཇུག །ཐུན་མཚམས་ཐམས་ཅད་དུའང་སྣང་
གྲགས་རིགས་གསུམ་བླ་མའི་གསང་བ་གསུམ་གྱི་ཡེ་ཤེས་སུ་ལམ་དུ་ཁྱེར་ཞིང་ཚོགས་གཉིས་ཟུང་འབྲེལ་གྱི་རྣལ་
འབྱོར་ལ་བརྩོན་པར་བྱའོ། །དེ་ལྟར་རྫོགས་པ་ཆེན་པོ་བི་མ་སྙིང་ཏིག་གི་སྔོན་འགྲོ་ཚོགས་བསག་གི་ངག་འདོན་
གཙོ་བོར་བཏོན་ཅིང་དམིགས་རིམ་ཅུང་ཟད་དང་བཅས་པ་འདི་ཡང་། རང་གཞན་ལམ་འདིར་འཇུག་པར་འདོད་
པའི་བློ་གྲོས་དམན་པ་རྣམས་ལ་ཕན་པའི་བསམས་པས། རྗེ་གཏེར་ཆེན་བླ་མ་འགྲོ་འདུལ་གཏེར་བདག་གླིང་པ་
ཡབ་སྲས་ཀྱི་བཞེད་པ་ལྟར། རྒྱལ་ཁམས་ཉུལ་བའི་ད་རི་དྭ་འཇམ་དབྱངས་མཁྱེན་བརྩེའི་དབང་པོས་གངས་རིའི་
ཁྲོད་ཀྱི་ཤམྦྷ་ལ་ཤར་དཔལ་སྤུངས་ཐུབ་བསྟན་ཆོས་འཁོར་གླིང་དུ་ཟིན་བྲིས་སུ་བགྱིས་པའི་དགེ་བས་འགྲོ་ཀུན་
ནང་གསལ་གཞོན་ནུ་བུམ་སྐུའི་དབྱིངས་སུ་མྱུར་དུ་འཇུག་པའི་རྒྱུར་གྱུར་ཅིག། །
-125-



༄༅། །བླ་མ་རྒྱལ་བ་ཞང་ཆེན་པོའི་རྣམ་པར་
ཐར་པ་བཞུགས་སོ། །
བརྗོད་བྲལ་སྟོང་བའི་ཀློང་དཀྱིལ་ནས། །འོད་འབར་རྒྱལ་བ་ལོངས་
སྤྱོད་རྫོགས། །ཐུགས་རྗེས་སྤྲུལ་པའི་བརྒྱུད་འཛིན་པ། །བླ་མ་མཆོག་ལ་གུས་
ཕྱག་འཚལ། །བླ་མ་རྒྱལ་བ་ཞང་ཆེན་པོ་འདི་ཉིད། ཡུལ་ཡར་འབྲོག་སྒང་གི་
སྒྲུབ་མཚོ་གླིང་དགུ་བླ་དོ་ཞེས་བྱ་བར་ཡབ་ཞང་སྲས་རྡོ་རྗེ་དངོས་གྲུབ་དང་།
ཡུམ་ཞུ་མོ་ཉེ་རེ་ལྕམ་གཉིས་ཀྱི་སྲས་མཚན་བརྗོད་པར་དཀའ་བའི་བཀྲ་ཤིས་
རྡོ་རྗེ་ཞེས་བྱ་བ་མེ་མོ་གླང་ལ་སྐུ་འཁྲུངས་ཏེ། དགུང་ལོ་བཅུ་གཅིག་ཕན་ཆད་ཡུམ་
གྱི་རྩར་བཞུགས་ནས། དེ་ནས་ཡུམ་དེ་སྡང་བས་ཨ་ནེ་མ་ཇོ་ཞིག་གི་རྩར་རིང་
དུ་ཁྲིད་ནས་ཕྱིན་པའི་དུས་སུ། བླ་མ་ལྕེ་སྒོམ་ནག་པོ་དང་མཇལ་བའི་དུས། བླ་
མ་དགྱེས་ནས་འདི་ལ་སངས་རྒྱས་ཀྱི་སྤྲུལ་པ་གཅིག་འོངས་པ་ཡིན་པས་འདི་ང་
ལ་ཕུལ་དང་གསུངས་ནས་ཁོང་གི་སྤྱན་སྔར་ལོ་གཅིག་བཞུགས། དེ་ནས་ཆོས་
ཀྱི་རྒྱ་མཚོ་ཆེན་པོ་ཤེས་རབ་ཀྱི་པདྨ་རྒྱས་པར་འཁྲུངས་པས། འདུལ་བ་མདོ་སྡེ་
དབུ་ཚད་གསན་པ་དང་སྔགས་གསར་རྙིང་གི་བླ་མ་མཁས་ཤིང་གྲུབ་པ་ཐོབ་
པའི་ཁྱད་འཕགས་ཀྱི་བླ་མ་བཅུ་གསུམ་བརྟེན་ནས། མཁྱེན་པ་ཆེ་ཞིང་། དགུང་
ལོ་ཉི་ཤུ་རྩ་གཅིག་གི་བར་ལ་ཐོས་བསམ་མཛད་དོ། །དེ་ནས་ཉང་སྟོད་སྣ་ཁུ་
ཡུལ་ན་བཞུགས་པའི་དུས། ཐོ་རངས་སྒྲ་ཆེན་པོ་གཅིག་གྲགས་ཏེ། བཞེངས་
ནས་གཟིགས་པས་ནམ་མཁའ་འཇའ་དང་འོད་དུ་འཁྲུགས་པའི་དཀྱིལ་ན།
-126-



བླ་མ་རྒྱལ་བ་ཞང་ཆེན་པོའི་རྣམ་ཐར།
དཔའ་བོ་དང་དཔའ་མོ་དང་། ཐུགས་རྗེ་ཆེན་པོ་དང་། སྒྲོལ་མ་དང༌། སྔོན་གྱི་
བླ་མ་རྣམས་ཀྱིས་ལུང་བསྟན་པ། ཀྱི་ཨེ་མ་ཚེ་གཅིག་ལུས་གཅིག་གིས་སངས་
རྒྱ་བའི་མན་ངག་རྫོགས་པ་ཆེན་པོ་གསང་བ་བླ་ན་མེད་པའི་སྐོར་བྲག་སེང་གེ་
དང་འདྲ་བ་ལ་ཡོད་ཀྱི། དེ་ཐོན་ལ་སེམས་ཅན་གྱི་དོན་དཔག་ཏུ་མེད་པ་གྱིས་
ཤིག ། འཕྲད་ཆོག་གི་ཆོས་ནི་ངོ་མཚར་ ཨེ་མ། ཞེས་ལུང་བསྟན་ཏེ་མི་སྣང་
བར་གྱུར་ཏོ། །
དགུང་ལོ་བཅོ་བརྒྱད་ཀྱི་དུས་སུ་ལུང་བསྟན་ངོ་མ་ཤེས་གསུངས། དེའི་
སྲོད་ལ་བསམ་མནོ་བཏང་བའི་རྗེས་ལ་མི་ཞྭ་དཀར་པོ་གྱོན་པ་ཞིག་ན་རེ།
དངོས་གྲུབ་སྦྱིན་གྱིས་འདོངས་གསུངས་ནངས་པར་ཐོ་རངས་ཀྱང་བྱུང་ནས་
འདོངས་གསུངས་ནས་ཕྱིན་པས། ཉང་སྨད་པ་ཚབ་ཉི་མ་མདར་སླེབས་པའི་
ནུབ་མོ་བན་དྷེ་མང་པོ་ཚོགས་ནས་སེར་ལྷ་གསོལ་ཞིང་འདུག་ནས་བཟའ་
བཅའ་མང་པོ་བྱིན་པས་དེའི་ལོར་མུ་གེ་ཆེན་པོ་ཡོད་པས་དངོས་གྲུབ་དེ་ལ་
ཟེར་རམ་སྙམ་པའི་ནམ་ལངས་ཁར་འདོངས་ཟེར་བ་ལ། བན་དྷེ་དེ་རྣམས་
ཀྱིས་ཆང་མང་པོ་དྲངས་ཆོས་གཏམ་ཡང་མང་དུ་བྱས་ཏེ་ཤེས་རབ་དང་ཐོས་
བསམ་ལ་མགུ་བ་ཡིན་སྐད། དེ་ནས་ཉི་མ་དྲོས་པ་ལ་ཁར་ལ་བྱོན་ནས་ལམ་ངོ་
མ་ཤེས་ཙམ་ན། ཡང་དགེ་བསྙེན་ཞྭ་དཀར་ཅན་གྱིས་སྣ་དྲངས་ནས་ཕྱིན་ཏེ།
སྟག་ཐབས་སུ་སླེབས་པའི་ནུབ་མོ་ཁང་སྟོང་ཞིག་ཏུ་ཉལ་ཙམ་ན། ཁོ་ན་རེ།
འདིར་མ་བསྡད་ད་ལྟ་འདོངས་ཟེར་ཙ་ན་སྒོར་ཐོན་མ་ཐག་ཏུ་ཁང་སྟོང་དེ་
འགྱེལ་ལོ། །དེའི་ནུབ་ཆར་ཆེན་པོ་བྱུང་ནས་བྲག་ཁང་ཞིག་ཏུ་བསྡད་པའི་ནུབ་
མོ་ཁོའི་སྤྲུལ་པས་བཟའ་བཏུང་མང་པོ་ཁྱེར་བྱུང་། དེ་ནས་ནངས་པར་ར་ལག་
-127-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ང༽
ཚུགས་བརྒལ་ནས་འོ་ཡུག་མདའ་ན་མར་འཁྲུག་པ་ཡོད་ཀྱང་ཁོའི་སྤྲུལ་པས་
འཇིགས་པ་མེད་པར་འུ་ཡུག་བར་བརྟོལ་བའི་ཉིན་པར་ཤིན་ཏུ་བཀྲེས་པ་བྱུང་
བ་ལ་ཤིང་ཐུན་མ་ཀུན་གྱིས་བཟའ་བཏུང་བྱིན་ནས་ཕྱིན་པས་བྲག་སེང་གེ་དང་
འདྲ་ བའི་ རྩར་ སླེབས་ པ་ དང༌། ཁོ་ སྟོར་ ནས་ མ་ རྙེད། སྤྱན་ གྱིས་ ཀུན་ཏུ་
གཟིགས་ཀྱང་མ་རྙེད། ཕྱི་ལོག་ཏུ་མ་བཏུབ་གནས་པ་ལས། ཁ་བྱང་དུ་བལྟས་
པས་རྩྭ་བཟང་པོ་སྐྱེས་པའི་སྒོ་གཅིག་འདུག་ནས། ལག་ན་མཚལ་རྣོན་ཅིག་
ཡོད་པ་དེ་བརྒྱབ་པས་ནང་དུ་ཁྲོལ་གྱིས་སོང་ནས། ནང་དུ་ཕྱིན་པས་བྲག་ཕུག་
གི་དབུས་དཀྱིལ་འཁོར་གཅིག་གི་དབུས་ན་ཉི་མ་ཤར་ནས་འདུག་པ་ལ།
མཚལ་རྣོན་གྱིས་རྫོགས་པས། སྦྲུལ་དང་སྦལ་པ་ཤིག་ཤིག་འདུག་ནས་རིམ་པ་
བཞིན་དུ་བསལ་ནས་སྟེང་དུ་བཏོན་ཏེ་བལྟས་པས་ཐུགས་ལ་ཆོས་ནི་ང་རང་
མཁས། ནོར་ཞིག་བྱུང་ན་དགའ་བ་ལ་སྙམ་བལྟས་པས། དེ་ནས་ཁ་བྱང་བརྒྱ་
རྩ་བརྒྱད་བྱུང་ནས་རབ་ཏུ་དགའ་ནས་བྲོ་འཁྲབས་སོ། །དེ་ནས་འབྲེང་ཞག་
ཅིག་གིས་གྲིལ་ནས་ལུང་གི་ཕུག་ཅིག་ཏུ་བལྟས་པས། ས་རུབ་ནས་མ་མཐོང་
བར་ཡོད་ཙ་ན། ཡང་དགེ་བསྙེན་གཅིག་གིས་མར་མེ་དང་བཟའ་བཏུང་ཁྱེར་
ནས་དཔེ་ལ་བལྟ་ཡིན་ཡོད་ཙ་ན། སྐད་གདངས་ཤིན་ཏུ་འཇིགས་སུ་རུང་བ་
ཞིག་སྒོ་དྲུང་དུ་བྱུང་བ་དང་། ཁོས་འདི་ལུང་བསྟན་པའི་སྤྲུལ་པ་དེ་ཡིན་པར་ཨ་
ལྕེས་མ་རིག །ཅེས་སྨྲས་པ་དང་། ངས་ཨ་ལྕེ་ཁྲིད་ནས་འོང་གི་ཟེར་བ་དང་། དེ་
ནས་ཅི་ཞིག་ཙམ་ན་སྐད་ཤིན་ཏུ་འཇིགས་པ། ཕུག་པ་རྡིབ་པ་སྙམ་བྱེད་ནས།
སྤྱན་བཏེག་བྱས་པས་སྒོ་དྲུང་ན་མིག་སླ་ང་ཙམ་ཡོད་པ་ཁ་ཁྲག་ཏུ་ཁོལ་བ་
གཅིག་མཆེ་བ་གཙིགས་ཤིང་འཇིགས་སུ་རུང་བ་ཞིག་འདུག་པ་དང་བྲེད་དེ།
-128-



བླ་མ་རྒྱལ་བ་ཞང་ཆེན་པོའི་རྣམ་ཐར།
འདི་དང་འཕྲད་པ་ཅི་ཡིན་སྙམ་པ་དང་། ཡང་གོང་དུ་ལུང་བསྟན་པ་ཨ་ལྕེས་མ་
རིག་བྱས་པས། དེའི་ཞལ་ནས། ང་ནི་ཨེ་ཀ་ཛཱ་ཏི་ཡིན། ཚོགས་འཁོར་བརྒྱ་
དང༌རྩ་བརྒྱད་ཐོང་། ལོ་གསུམ་བར་དུ་མ་བཤད་ཅིག །ཅེས་གསུངས་ནས་
བཞུད། དགེ་བསྙེན་ཞྭ་དཀར་ཅན་དེ་ནི་དགེ་བསྙེན་རྡོ་ རྗེ་ ལེགས་པའོ། །དེ་
ནས་ཕུག་པའི་སྒོ་བཀག་ནས། གཡུ་ཆུང་ཞིག་ཡོད་པས་མི་ཞིག་གིས། བའི་ཤ་
དང་ནས་ཁལ་གསུམ་ལ་ཚོགས་བརྒྱ་རྩ་བརྒྱད་བཏང་ངོ༌། །དེ་ནས་ཉང་སྟོད་ཁུ་
ཡུལ་ནས་ཤོག་བུ་དང་ཡོ་བྱད་བསྣམས་ནས་བྱོན། ཉང་རྟག་རྗེད་དུ་ཤ་མོ་
དཀར་མཚོ་བྱ་བ་ཡོན་བདག་མོ་དད་པ་ཅན་ཅིག་གིས་ཞབས་ཏོག་ཆེར་མཛད་
ནས་དཔེ་རྣམས་ཚང་བར་བྲིས། ལོ་གསུམ་གསང་བ་མ་ཐུབ་གསུངས་དེ་ནས་
དགུང་ལོ་ཉི་ཤུ་རྩ་ལྔ་ལ་དབུས་སུ་བྱོན་ནས། སྐྱི་སྒང་དུ་གནས་ཆུང་གཅིག་
བརྩིགས། དེ་ནས་གཙང་དུ་བྱོན་ནས་ཤག་མོ་དཀར་མཚོ་དང་འགྲོགས་ནས་
ཤངས་དང་རྟ་ནག་ནས་ཡར་ལ་བྱོན་པས་དེར་ཟམ་ཁ་གཅིག་ཏུ་གྲུབ་ཐོབ་སེང་
གེ་དབང་ཕྱུག་དང་མཇལ་ནས། དོན་སྐུ་གསུམ་དབྱེར་མེད་དུ་གཏན་ལ་ཕབ།
ཆོས་རྣམས་ཀྱི་རྗེས་གནང་བྱིན་ནས་མི་སྣང་བར་གཤེགས་སོ། །དེ་ནས་དབུས་
སུ་ བྱོན་ བླ་མ་ལ་སྟོད་པ་ལ་སོགས་ཏེ་གྲུབ་ཐོབ་མང་པོ་དང་མཇལ་ནས་
གདམས་པ་མ་ལུས་པའི་ཞུན་ཐར་ཆོད་པར་མཛད་དོ། །ཆགས་ཞེན་འཁྲི་བ་
བཅས་པ་ལ་དགོངས་ཏེ་ཡོ་བྱད་སྤོང་ཐག་མཛད་ཅིང་ཆོས་ཀྱི་རྒྱ་མཚོའི་ནང་
ནས་ཡིད་བཞིན་ནོར་བུའི་གསང་བ་བླ་ན་མེད་པ་སྤྱན་སྔར་འཚོགས་ཤིང་
འདུས་པ་རྣམས་སྨིན་ཅིང་གྲོལ་ཏེ་སངས་རྒྱས་པར་མཛད་དོ། །དེ་ནས་དུས་
སྐབས་ཤིག་ཏུ་སློབ་དཔོན་གཉེར་སྒོམ་གྱིས་ཚུར་ཁུངས་སུ་གདན་དྲངས་པའི་
-129-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དུས་སུ་ཚོགས་འཁོར་མཛད་པའི་ཐོ་རངས་ཁ་བི་མ་ལ་དང་མཇལ་ནས་བྱིན་
རླབས་དང་རྗེས་གནང་མཛད་དེ། མཁའ་ལ་གཤེགས་ཏེ་མི་སྣང་བར་གྱུར་
ཏོ། ། །
དེའི་ ཚེ་ དགུང་ལོ་དྲུག་ཅུ་རྩ་གཅིག་བཞེས་པ་ཡིན་ནོ། །དེའི་ལོ་ལ་
བདག་ཅག་གི་ཡུམ་དང་རྟེན་འབྲེལ་མཛད་ནས་སྒོམ་ཁང་དུ་བཞུགས། ཚོགས་
པ་ ཡང་ རྒྱ་ ཆེར་ འདུས། ཆོས་འཁོར་མང་པོ་མཛད། བདག་ཅག་ལྕམ་སྲིང་
གསུམ་འཁྲུངས་ནས་སྒོམ་ཁང་དུ་ཞིང་དང་མཁར་ལས་ལ་སོགས་པ་ཅི་རིགས་
པ་མཛད། དེའི་དུས་སུ་བླ་མའི་ཞལ་ནས་བདག་གིས་ཚོགས་པ་མ་བསྐྱངས་ན་
ཕུང་པོ་ལྷག་མེད་འོང་བ་ཡིན་ཏེ་གསུངས། སྐུ་ལུས་ལ་གྲིབ་མ་མེད་པ་དང་།
སྐབས་སུ་རིགས་ལྔར་གསལ་བ་དང་། རྫོགས་པ་ཆེན་པོའི་ཆོས་གསུངས་པའི་
དུས་སུ་འཇའི་གུར་ཕུབ་པ་ཀུན་གྱིས་མཐོང་། དེའི་ཚེ་རང་གི་བུ་ཆེན་རྣམས་
བསྡུས་ནས། བླ་མ་གཞུང་པས་དབུ་མཛད་པའི་དགེ་བའི་གཤེས་གཉེན་རྣམས་
ལ་ཅི་བདོག་པ་ཐམས་ཅད་འཁོར་གསུམ་ཡོངས་སུ་དག་པར་མཛད་དོ། །དེ་
ནས་དགུང་ལོ་བདུན་ཅུ་དོན་གཅིག་ཕག་གི་ལོའི་ལུག་གི་ཟླ་བའི་ཉི་ཤུ་གཉིས་
ཀྱི་ནམ་ཕྱེད་ན་སྐུ་གཤེགས་པའི་ཚུལ་བསྟན་ཏེ། ཤར་ཕྱོགས་སུ་སྒྲ་ཆེན་པོ་
བདུན་བསྒྲགས་སོ། །ས་ཆེན་པོ་གསུམ་བཏུད་དུ་གཡོས་སོ། །ནམ་མཁའ་ལ་
སིལ་སྙན་དང་དྲི་ཞིམ་གྱི་ངད་དུ་གྱུར། འཇའ་ཚོན་སྣ་ལྔའི་གདུགས་ཕུབ། འོད་
ཕུབ་ཆུང་ཙམ་ནི་ནམ་མཁའ་ལ་གཅལ་དུ་བཀྲམ་སྟེ། ཞིང་ཆེན་པོ་མྱ་ངན་ལས་
འདས་སོ། །དེའི་ཕྱིར་ནུབ་པུར་ཁང་བརྩེགས་ཏེ་པུར་སྦྱངས་པས་སྐུ་ལྔའི་ཚབ་
ཏུ་རིང་བསྲེལ་ལྔ་བྱོན། ས་བཅུ་དྲུག་ནོན་པའི་རྟགས་སུ་གདུང་ཤ་རི་རམ་བཅུ་
-130-



བླ་མ་རྒྱལ་བ་ཞང་ཆེན་པོའི་རྣམ་ཐར།
དྲུག་བྱོན། མེ་ཏོག་གི་ཆར་བབས། དེར་འདུས་པའི་མི་རྣམས་ལ་མི་རྟོག་པའི་
ཏིང་ངེ་འཛིན་སྐྱེས་སོ། །ས་ཆེན་པོ་ལ་འཁོད་པར་བྱས་སོ། །ཀྱེ་མ་ཀྱེ་ཧུད་རྒྱལ་
བ་ཞང། །འཛམ་གླིང་ཆོས་ཀྱི་འོད་ནུབ་ན། །རྗེས་འཇུག་མུན་པ་ གང་གིས་
སེལ། །བླ་མ་ཁྱོད་ཀྱི་ཐུགས་རྗེ་ཡིས། །ཆུ་བུར་མིག་གི་གོ་སོལ་ལ། །ཡེ་ཤེས་
སྒྲོན་མ་བསྟན་དུ་གསོལ། རྫོགས་སོ།། །།དགེའོ། །
-131-



༄༅། །ཞང་ཉི་འབུམ་གྱི་རྣམ་ཐར་བཞུགས།
དྲི་མེད་མཆོག་གི་བརྒྱུད་པ་བླ་མའི་སྐུ། །སྡེ་སྣོད་ཀུན་གྱི་མངའ་བདག་
རྒྱལ་བའི་སྲས། །ཡེ་ཤེས་ཉི་འོད་འགྲོ་ཀུན་ཁྱབ་མཛད་པའི། །རྩོད་མེད་བླ་མ་
ཉིད་ལ་གུས་པས་འདུད། །རྩ་བའི་རྒྱུད་སྒྲ་ཐལ་འགྱུར་ལས་ལུང་བསྟན་པའི་
ལག་ན་རྡོ་རྗེའི་སྤྲུལ་པ་ཞང་ཉི་མ་འབུམ་ཞེས་བྱ་བའི་ལོ་རྒྱུས་ཟུར་ཙམ་ནི།
ཡབ་མཚན་བརྗོད་པར་དཀའ་བ་རྒྱལ་བ་ཞང་སྟོན་དང་། རྒྱལ་མོ་གཡང་དེ་
ཉིད་ཀྱི་ སྲས་ སུ་ འཁྲུངས་ཏེ་ཡུམ་གྱི་ལྷུམས་སུ་ཞུགས་པའི་དུས་སུ་ཡུམ་གྱི་རྨི་ལམ་ན་ཉི་མ་མང་པོ་ཤར་
བ་རྨིས་ནས། ཡབ་ལ་ཞུས་པས་གསང་བ་བླ་ན་མེད་པ་འདིས་སེམས་ཅན་མང་པོའི་དོན་བྱེད་པར་འོངས་པའི་
རྟགས་ཡིན་ཁྱོད་ཐེ་ཚོམ་ཟ་མི་འཚོལ་གསུངས། དེའི་ དུས་ སུ་ ཡབ་ ཀྱིས་ མཚན་ གསོལ་ བ་
སེམས་ཅན་ཀུན་གྱི་མ་རིག་པའི་མུན་པ་སེལ་བའི་ཉི་འོད་དུ་འགྱུར་བར་འདུག་
པས་ཉི་མ་འབུམ་ཞེས་བྱ་བར་ཐོགས་ཤིག་གསུངས་ནས་མཚན་གསོལ་སྐད།
དེ་ནས་དགུང་ལོ་གསུམ་སོང་ཙ་ན་ཁོང་རང་གིས་སོ་ཕོ་རྒྱ་སྟོན་ལུང་གྲོ་བའི་
ཕུར་པ་དང་། ཡང་དག་གི་སྒྲུབ་པ་མང་དུ་མཛད་དེ། བྱིན་གྱིས་བརླབས་ཤིང་
བར་ཆོད་བསལ་ལོ། །དགུང་ལོ་ལྔ་ནས་བདུན་བརྒྱད་ཀྱི་བར་ལ་ཡབ་ཉིད་
ཀྱིས་གསང་བ་བླ་ན་མེད་པའི་དབང་གདམས་ངག་དང་བཅས་པ་དང་། རྒྱུད་
བཅུ་བདུན་གྱི་ལུང་རྫོགས་པར་མཛད་དོ། །དགུང་ལོ་དགུ་ལ་བླ་མ་ཉིད་སྐུ་
འདས། དེའི་དུས་སུ་འགྲོ་མགོན་ཞང་གཡུ་བྲག་པ་གདན་དྲངས་ནས། བཀའ་
རྒྱས་འབྲིང་རྣམ་གསུམ་ཕྱག་ཏུ་བཏང་སྟེ་ཚིག་གིས་ཕུལ་ཞིང་ས་བདེ་འཇམ་ལ་
-132-



ཞང་ཉི་འབུམ་གྱི་རྣམ་ཐར།
བཀོད་དོ། ། དགུང་ལོ་བཅུ་ནས་བཅོ་ལྔ་མན་ཆད་ལ་རྩ་བའི་རྒྱུད་སྒྲ་ཐལ་
འགྱུར་དང་། རྒྱུད་བཅུ་བདུན་གྱི་བཤད་པ་ཚང་བར་མཛད་དོ། །ཆེ་སར་བཏོན་
དུས་བུ་སློབ་རྣམས་ལེགས་པར་བསྡུས་ཏེ། རྒྱུད་གདམས་ངག་དང་བཅས་པ་
བཤད་པས་བུ་སློབ་ཀུན་ངོ་མཚར་སྐྱེས་ཤིང་དད་པར་གྱུར། བཅོ་བརྒྱད་ལ་
སློབ་དཔོན་གྱི་སྤྱན་སྔར་དབང་གོང་མ་ཞུས། དགུང་ལོ་ཉི་ཤུ་ཐམ་པ་ལ་བླ་མ་
གཞུང་རྔོག་རྒྱལ་ ཚ་རྡོར་སེང་ གི་སྤྱན་སྔར་བྱོན་ཏེ། སྤར་ གསར་མའི་རྒྱུད་
གདམས་ངག་དང་བཅས་པ་ཞུས། དགུང་ལོ་ཉི་ཤུ་རྩ་གཉིས་ལ་ཇོ་མོ་རྒྱ་གར་ཁ་
བ་ཏུ་བཞེས། དགུང་ལོ་ཉི་ཤུ་རྩ་བདུན་ལ་ས་སྐྱའི་འཁོན་གྲགས་པ་རྒྱལ་མཚན་
དང༌
། བླ་མ་སྟག་སོ་བའི་སྤྱན་སྔར་བྱོན་ཏེ། རྒྱུད་གསུམ་མན་ངག་དང་བཅས་
པ་དང་། བདེ་མཆོག་མལ་གྱོ་ལུགས་ཞུས། ཉི་ཤུ་རྩ་དགུ་ལ་ཇོ་མོ་སེང་རྒྱན་
ཁབ་ཏུ་བཞེས། དགུང་ལོ་སུམ་ཅུ་ལ་ཁ་རག་བོན་འབྲུག་གི་ བླ་མ་སྐྱི་སྟོན་
གྲགས་ པའི་སྤྱན་སྔར་བྱོན། བདེ་མཆོག་ལྷན་སྐྱེས་ཨ་ཕྱིའི་ལུགས་དང་། རྗེ་
བཙུན་མ་རྭ་ལུགས་དང་། མགོན་པོ་བྱ་རོགས་མ་དང་ཚལ་བའི་ཆོས་སྐོར་ཞུས།
ལར་ནི་མཁས་ཤིང་གྲུབ་པ་ཐོབ་པའི་བླ་མ་མང་དུ་བསྟེན་ཅིང་གདམས་ངག་
མང་དུ་ཞུས་ཏེ་ཐུགས་དགོངས་ལོན་པར་མཛད་དོ། །རྒྱུད་ཀྱི་བཤད་པ་དང་
གདམས་ངག་གི་ཁྲིད་ལ་སོགས་པའང་མང་དུ་མཛད་དེ་ཐམས་ཅད་སྨིན་ཅིང་
གྲོལ་བ་ལ་བཀོད་དོ། །དེ་ནས་དགུང་ལོ་ལྔ་བཅུ་ང་དྲུག་ལ་ཆོ་འཕྲུལ་ཆེན་པོའི་
ཟླ་བའི་ཚེས་བརྒྱད་ལ་སྐུ་འདས་པའི་ཚུལ་བསྟན་ཏེ་པུར་སྦྱངས་པ་ལ་བཀོད་དེ།
གདུང་ཤ་རི་རམ་དང་ཉ་རཱི་རམ་དང་། ཆུ་རཱི་རམ་དང་། པཉྩ་རམ་ལ་སོགས་པ་
ཁ་དོག་མ་འདྲེས་པ་ལྔ་བྱོན་ཏེ་བླ་མ་ཉི་འབུམ་ཆེན་པོ་དབྱིངས་སུ་ཡལ་ལོ། །ཀྱེ་
-133-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
མ་ཀྱེ་ཧུད་ཉི་མའི་མཚན་ཅན་རིན་པོ་ཆེ། །རིགས་དྲུག་འཁོར་བའི་མུན་པའི་
སྨག་རུམ་དུ། །གསལ་དག་ཡེ་ཤེས་སྤྱན་གྱིས་གཟིགས་པ་ལས། །ལྔ་ལྡན་འོད་
ཀྱི་སྒྲོན་མེ་ཡིས། །སྟོངས་ཞིང་འཐིབས་པའི་མུན་པ་འདི། །སྐད་ཅིག་ཉིད་ལ་
གསལ་བར་མཛད་དོ། །རྫོགས་སོ།། །།
-134-



༄༅། །ཆོས་བདག་གུ་རུ་ཇོ་འབེར་གྱི་རྣམ་
ཐར་བཞུགས།
སྤྲིན་ བྲལ་ནམ་མཁའི་ཀློང་ནས་ཐུགས་ རྗེའི་ཉི་མ་ཤར། །མ་ རིག་
རྨོངས་པའི་ལིང་ཐོག་ཀུན་བསལ་ནས། །རྟག་ཆད་གཉིས་མེད་ངང་ནས་རིག་
པ་འོད་དུ་འབར། །སྐལ་ལྡན་སངས་རྒྱས་ས་ལ་ཚེ་འདི་ཉིད་ལ་བཀོད། །ཆོས་
བདག་གུ་རུ་ཉིད་ལ་གུས་པས་བསྟོད། །དེ་ལ་ཆོས་བདག་གུ་རུ་ཇོ་འབེར་གྱི་
རྣམ་ཐར་མདོ་ཙམ་འདིའོ། །དེ་ལ་ཡབ་ནི་བླ་མ་མཁས་པ་ཉི་འབུམ་གྱི་གཅུང་
པོ་ཟླ་བ་འབུམ་ དང་། ཡུམ་ རྒྱལ་ མོ་ ཨ་ ལུ་ གཉིས་ ཀྱི་ སྲས་ སུ་ འཁྲུངས་ ཏེ།
དགུང་ལོ་བདུན་མན་ཆོད་ལྐུགས་པ་དང་འདྲ་བ་ཞིག་ཡོད། བདུན་ནས་ཤེས་
རབ་ཐོགས་མེད་དུ་རལ་ཏེ་ཅི་ལ་ཡང་ཐོགས་རྡུགས་མེད་པ་ཞིག་བྱུང་། དགུང་
ལོ་བརྒྱད་ནས་བཅོ་བརྒྱད་ཀྱི་བར་ལ་ཨ་ཁུ་དྲིན་ཆེན་ཞང་ཉི་འབུམ་ལས་གསང་
བ་བླ་མེད་ཀྱི་དབང་གདམས་ངག་དང་བཅས་པ་དང་། རྒྱུད་རྣམས་མ་ལུས་པ་
ཚར་བར་གསན་ནས་སྒྲ་ཐལ་འགྱུར་གྱི་བཤད་པ་བྱས། དགུང་ལོ་བཅུ་དགུ་
ནས་ཉི་ཤུའི་བར་ལ་ཆོས་རྗེ་ས་སྐྱ་ལོ་ཙཱ་བ་ལས་རྒྱུད་གསུམ་གདམས་ངག་དང་
བཅས་པ་དང་། བདེ་མཆོག་མལ་ཇོ་ལུགས་གསན། དེ་ནས་དགེ་བཤེས་ཆུ་
མིག་པ་ལས་ཚད་མ་བཏུས་པ་གསན། དགུང་ལོ་ཉི་ཤུ་རྩ་གཉིས་ལ་བླ་མ་ཁྲོ་ཕུ་
བ་ལས་གྲུབ་ཐོབ་མི་ཏྲ་ཛཱ་ཀིའི་གདམས་པ་རྣམས་གསན། བལ་པོ་གྲགས་པ་
འབུམ་མེ་ལས་ཕྱག་རྒྱ་ཆེན་པོ་ཁ་ཐོར་གྱི་གདམས་པ་གསན། ལར་ནི་ཐོས་
-135-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བསམ་གྱི་ལས་ཚར་ཞིང་ཐུགས་ཐག་ཆོད་པ་དགུང་ལོ་སུམ་ཅུ་སོ་དྲུག་གི་བར་
ལ་མཛད་དོ། །ཆོས་འབྲེལ་ཙམ་གྱི་བླ་མ་ཇོ་བོ་བཟང་ཞིང་ཆོས་ལ་མཁས་པ་
མང་པོ་བརྟེན་པ་ལགས་སོ། །ལྷའི་ཞལ་གྱི་རྣམ་པ་ལ་ལྷའི་ཐང་སྐུ་འདི་ཀུན་
དང་ལྡེར་ཚོ་དང་རག་སྐུ་མང་པོ་མཐོང་གསུངས་ནས་ཞལ་དུ་གསུང་། འོན་ཀྱང་
གསལ་བར་གསུངས་པ་ལ། ལྷ་ས་རུ་ཇོ་བོ་ལ་མར་མེ་འབུལ་དུ་ཕྱིན་ནས་
གསོལ་བ་བཏབ་པས། ཇོ་བོའི་ཞལ་ནས་ འཇའ་ཚོན་སྣ་ལྔས་བསྐོར་ནས་
འདུག་པ་དེའི་གསེབ་ནས་ཕར་ལ་ཐིག་ལེ་བཞི་ལྔ་ཙམ་གྱི་ནང་ན་ཕྱག་ན་རྡོ་རྗེ་
ཡབ་ཡུམ་དང་ཐུགས་རྗེ་ཆེན་པོའི་ཞལ་མཐོང་། ཡང་ལན་གཅིག་ཐོ་རངས་ཁ་
ལ་མགོན་པོ་ཚེ་དཔག་ཏུ་མེད་པ་ཞིག་འཇའ་ཚོན་དང་ཐིག་ལེ་ཤིག་ཤིག་པ་
ཞིག་ཞལ་མཐོང་། དེའི་ཡོན་ཏན་ཡིན་པ་འདྲ། ངེད་ཀྱང་ཚེ་རིང་རྒྱུད་ཁོ་ན་ཡང་
མིན་ཏེ། ད་རང་ལེགས་པར་བྱུང་། དེ་མིན་རང་བྱུང་སྒྲོན་མ་འོད་གསལ་གྱི་ངང་
ཡིན་མོད། ངེད་རང་ཕ་སྤད་ཆོས་འདི་འདྲ་བ་ཡོད་པས་འཚོ་བ་མེད་གསུངས་
ནས། སྐུ་འགྱུར་མེད་བདེ་ཆེན་གྱི་ངང་ལ་བཞུགས། གསུང་འགགས་མེད་ངེས་
དོན་གྱི་ཆོས་གསུངས། ཐུགས་གསལ་སྟོང་མཐའ་བྲལ་དུ་བློ་བདེའོ། །ཡོས་ལོ་
སྟོན་ཟླ་ར་བའི་ཉ་ལ་སྐུ་གཤེགས་ཏེ། ཞག་བདུན་དུ་འཇའི་དྲ་བར་འབྲེལ།
རིང་བསྲེལ་དང་ཨཱཧཱུྃ་ལ་སོགས་པ་བྱོན་ནོ། །ཨེ་མ་ངོ་མཚར་རྨད་དུ་ཆེ་ཞིང་
དར་རྒྱས་ཆོས། །རིགས་དྲུག་དག་ཏུ་སྐྱེ་བའི་རྒྱུན་བཅད་མི་ཚེ་འདིར། །འཁོར་
འདས་ གཉིས་ཀྱི་རེ་དོགས་བྲལ་བར་སྐད་ཅིག་མས། །ངེས་དོན་མཆོག་གི་
བརྒྱུད་འཛིན་གུ་རུ་རིན་པོ་ཆེ། །མངའ་བདག་ཆེན་པོ་ཁྱོད་ཀྱིས་ཡེ་ཤེས་སྣང་བ་
སྟོན། །རྫོགས་སོ།། །།
-136-



༄༅། །འཁྲུལ་ཞིག་སེང་གེ་རྒྱབ་པའི་རྣམ་ཐར་བཞུགས།
ན་མོ་གུ་རུ་བྷྱ༔ ། ཨེ་མ་ངོ་མཚར་ཆོས་ཉིད་ ཐེག་དགུའི་མཁའ་ལ་ཐུགས་ རྗེའི་
སྐལ་ལྡན་ཕོ་མོ་ལ་ཉི་འོད་ཤར། །རྗེས་འཇུག་གི་མ་རིག་ལིང་ཐོག་སྐྱེ་མེད་མཁའ་ལ་ཡལ། །
ཀུན་ལ་འཛིན་མེད་ སྤྲོས་ བྲལ་ ཆོས་ཀྱི་དབྱིངས་ སུ་ རོ་གཅིག་མཉམ་ ཉིད་ པའི། །རེ་ས་འགྲོ་
མགོན་དྲིན་ཅན་བླ་མ་རྣམས་ལ་ གུས་པས་ཕྱག་འཚལ་བསྟོད། །ཨོཾ་ ཨཱཎཱཧཱུྃ། བདེ་བར་གཤེགས་
པ་ཐམས་ཅད་ཀྱི་སྐུ་གསུང་ཐུགས། འཁྲུལ་རྗེས་འཇུག་གི་དོན་དུ་མེ་ལོང་རྡོ་རྗེས་ཞུས་པ་ཞིག་ བླ་ མའི་ ལོ་ རྒྱུས་
ཟུར་ཙམ་ནི། །ཡུལ་ལ་ཁྱད་འཕགས་གཡོ་རུ་གྲྭ་ཡི་ནང་། །ཡབ་ཤངས་པའི་རྣལ་འབྱོར་པ་
བཟང་པོ་ཡིན་སྐད་ཡབ་ཡུམ་སོ་བ་འབྲང་དུ་ཡུམ་བཀྲ་ཤིས་ དངོས་ གྲུབ་ གཉིས་ ཀྱི་ སྲས། ། སྐུ་
འཁྲུངས་ ངོ༌ མཚར་ རྟགས་ལྡན་ཉི་མ་ཤར་བ་དང་རི་རྩེ་ལ་ཕྱིན་པ་དང་འཇའ་ཡིས་བསྐོར་བ་ཀུན་ རྣམས་
མོས། །སྐྱེ་བ་སྔོན་དུ་ཆོས་ཀྱི་འབྲེལ་པས་ལས་འཕྲོ་སད ་ པས་འདིར་བླ་མ་བཟང་པོའི་དབོན་པོར་
འཁྲུངས། །ལོ་ དགུའི་ བླ་མ་ཀུན་ལ་དུས་ སུ་ གསོལ་ འདེབས་ མོས་ གུས་སྲོད་ཐོ་རངས་སུ་
བསྐྱངས། །ལོ་ བཅུ་ ལོན་ ནས་ ངེས་ འབྱུང་ དད་ པ་ཐུན་མོང་མ་ཡིན་པ་སྐྱེས། །འཇིག་
རྟེན་ཚེ་འདིའི་ཕྱོགས་སུ་གཏོང་རི་དབུ་སྙུང་བཞེས་དག་ ལ་ བློ་ མ་ ཞུགས། །བྱས་པ་ཐམས་ ཅད་
འཇིག་ པའི་ ཆོས་ ཅན་མིག་ཅེར་རེ་མི་ བདེན་ རྫུན། །སྒྱུ་མ་ ལྟ་ བུར་སངས་རྒྱས་ཀྱིས་མདོ་རྒྱུད་
རྣམས་སུ་གསུངས་ནས་འདུག་པ་ལ། །མ་རྟོགས་པ་འདི་རྣམས་བདེན་བདེན་རྟག་རྟག་འདྲ་
བ་འདི་ལྟ་བུ། །འཁོར་བ་འདི་ལ་སེམས་ཤིང་འཇིགས་པས་ཤུམ་ཤུམ་ཟིང་ཟིང་སྐུ་ལུས་ཀྱི་
སྤུ་བྱས། །བཅུ་གཉིས་ ལོན་ དུས་ མི་ལ་གུས་པའི་བཟའ་བཅའ་ལ་མཐོ་འགྲོགས་བྱས་པ་གཞན་ གྱི་ སྤྱོད་
པ་ལ། །ཐུགས་མུག་སྐྱོ་བ་དྲག་པོ་ཡུལ་མི་སྐྱེས་བ་དེ་རྣམས་གཏིང་ནས་སྐྱེས། །དུས་དེ་ན་མཐོ་
-137-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འགྲོགས་ཁྱད་གསོད་མི་བྱེད་དམ་བཅའ་མཛད་པས་མཐར་འཁྱོལ། །བཅུ་གསུམ་ལོན་
ཚེ་ མཚན་ལྟས་མནལ་ལམ་ཆུ་མིག་གཙང་མ་རྡོལ་བ་དང་ཉི་མ་ཤར་བ་ཟླ་བ་ཤར་བ་སོགས་ལྟས་བཟང་པོ་བྱུང་ལུང་
བསྟན་ནི། །ཐུགས་རྗེ་ཆེན་པོས་མཛད་ཅིང་ དེའི་དུས་སུ་རྫོགས་ཆེན་གཏད། །སྤྱན་
རས་གཟིགས་ཀྱིས་བྱིན་བརླབས་ཐུགས་རྗེ་དེས། །ངན་ཞིང་མི་གང་དབུལ་ཞིང་སྤང་
པོ་དང་ངན་ལོང་ཤིག་དང་འཇི་བ་རྣམས་ལ། །སྙིང་ རྗེས་མ་བཟོད་ དུས་རྒྱུན་དུ་སྐྱོང་བའི་དམ་
བཅའ་ མཛད་ པ་མཐར་ཡང་འཁྱོལ་བ་ཡིན། །བཅོ་ བརྒྱད་ ལོན་ ཚེ་ འཁོར་འདས་སྣང་སྲིད་ཀྱིས་བསྡུས་སྣང་
བ་ ཐམས་ ཅད་བདེན་ མེད་ ཁོང་ དུ་ ཆུད་ སྣང་ བ་ ལ་ གཟིགས། །གཏད་ མེད་ སྨྱོན་
པའི་སྤྱོད་པས་ཐང་དང་བརླ་དང་ཚང་ར་ལ་ཁྱད་མེད་པར་རྟོགས་པའི་སྒོ་ནས་སྐབས་སུ་བྲང་ཨན་རེ་བརྡུངས་མང་དུས་
གཅིག་གི་ཚེ་ཨ་མ་ན་རེ་ཁྱོད་ཀྱིས་གསོལ་མཆོད་གྱིས་ཟེར་ནས་ཟན་གཡག་གཏད་པ་རྒྱལ་པོ་མཆོད་བསེན་མོ་མཆོད་བྱས་པས་ཁྱོད་
འདྲའི་བུ་འོང་བ་སྐྱེ་བ་ཟེར་མི་ སྣང་ བཟློག །སེམས་ ཀྱིས་ སེམས་ བལྟས་ དངོས་ མེད་ སྟོང་
པར་ཆོས་ཐམས་ཅད་སྟོང་པ་ཉིད་དུ་ངེས་གོ །མཐའ་བཞི་མུ་བྲལ་ སྙིང་ པོའི་ དོན་ དེ་ ཁོང་དུ་ཆུད་
པར་བྱུང་། །དགུང་ལོ་ཉི་ཤུ་རྩ་ལྔ་ཟེར་ལོན་ནས་ ཚེ་འདིའི་བྱ་བ་བློས་བཏང་ནས་ཆོས་ལ་ བྲོས། །ལེ་
འུ་ སྒང་པའི་མཁན་པོ་དང༌ བཀྲ་ ཤིས་ སྒང་ པ་ བ་སྟེ་མཁན་སློབ་གཉིས་པོ་ཡིས། །བདག་གི་
མཁན་སློབ་མཛད་ དེ་ བསྟན་ཐུབ་པའི་བསྟན་པ་ལ་རབ་ཏུ་བྱུང་བ་བྱས་སོ། །དམ་ བའི་ཆོས་
འདུལ་བའི་ བསྲུང་བྱ་དང་བསླབ་བྱའི་དོན་བསླབ་པ་ ལེགས་ པར་ལུང་ནོས། །དེ་ནས་ དྲིན་ཅན་བླ་
མའི་སྤྱན་སྔར་བྱོན་ཏེ་ སེང་གེ་རྒྱབ་ཏུ་བཞུགས་ ནས་ཆོས་སྒོ་ཕྱེས། །གཏིང་ ཕྱུང་ དབང་ནས་
ཁྲིད་ཞང་མཚལ་པའི་ཆོས་སྐོར་རྣམས་ རྫོགས་ པར་ ཞུས། །ཡུལ་ དེ་ནས་ཞིང་ བརྩོང་ ནས་
འཁོར་གསུམ་དག་པར་བྱས། །མཁན་སློབ་ཉི་ཟླ་ཟུང་གཅིག་རྩ་རི་བ་རྗེ་བཙུན་མ་
དང་། ཀ་རི་ཀ་དང་། བེང་རྣམས་ཞུས། སེངྒེ་མཇིང་བསྣོལ་ཞུས། །རས་ པ་ དྲི་རས་ཆུང་པའི་ཨ་ཐུང་། ཞི་བྱེད་སྤྱོད་སྐབས་
དང་པོ་དང་འབྲིང་པོ་ཤོག་དྲིལ་བཞི་འཕོ་བ་སྤྱི་རྟོལ་མ་གསེར་སྲང་མ། དང་པོའི་སྒྲུབ་པ་དང་པོ་ལུགས་མེད་ ལྷ་ རི་ དཔལ་
-j38-



འཁྲུལ་ཞིག་སེང་གེ་རྒྱབ་པའི་རྣམ་ཐར།
དང་ནི། །སྤྲུལ་སྐུ་གཞོན་འབུམ་སྟོན་ཕྱིར་བྱང་གཏུམ་མོ་གསང་སྒྲུབ་ཡོན་དང་། །མཁས་
བཙུན་ ཁྱད་ འཕགས་ སློབ་ དཔོན་ ཇོ་ སྲས་བདེ་མཆོག་ནམ་མཁའ་དང་མཉམ་པ་དང་། ཆོས་སྐྱོང་
རྣམས་ ཞུས། །མྱུར་ ཟབ་ གདམས་ པའི་ གནད་ ཞུས་བླ་ མ་བརྒྱད། །ཆོས་བདག་གུ་རུ་རྡོ་
འབེར་ཀྱི་ཐུགས་ཀྱིས་བཟུང་ནས་ཁྱད་འཕགས་ གུ་རུ་གཙུག་གི་རྒྱན་གཅིག་པོ། །དབང་རྫོགས་
པ་ཆེན་པོ་སྙིང་ཏིག་ཡོངས་སུ་རྫོགས་ མན་ ངག་ དཔེ་ རྒྱུད་ རྗེས་ གནང་ བཅས་ མ་ལུས་པ་དང་། །
གསང་དེ་ལྟར་གསང་བ་བ་ སྙིང་ ཏིག་ རྒྱལ་ བའི་ དགོངས་ པ་ སྟེ། །ཚུལ་ཇི་ལྟར་གསུངས་ན་
ཡིད་དཔྱོད་ཚིག་ལ་མ་བརྟེན་མངོན་སུམ་དུ། །མཐའ་བྲལ་ནམ་མཁའི་མཐོང་
ནས་འོད་ཟེར་འཕྲོ། །ཞི་ཁྲོ་རང་གསལ་བསྟན་པའི་དྲིན་ཅན་ལགས། །ལར་
ནི་ཚེ་འདིའི་ཆེ་ དག་ སྤངས་ ཏེ་ དམན་ས་རྒྱུན་དུ་བཟུང་། །སྒྲུབ་པ་མཆོག་གི་མྱུར་དུས་རྒྱུན་དུ་
བླངས་ རི་ ཁྲོད་ དབེན་ ས་ བརྟེན་ ཞང་གི་བཞུགས་གནས་ཁྲོ་བོ་མ་དང་། །ཆེ་འབྲེལ་ཚེ་འདི་ལ་སངས་རྒྱ་
ཆུང་ འབྲེལ་ སྙིང་ པོའི་ ཐབས་རྡུགས་ཀྱང་སྤྲུལ་སྐུའི་ཞིང་དོན་ དང༌ སྤྲད། །ཞེ་འདོད་མེད་པའི་གནད་
འགྱོད་པ་མེད་དོ་རྗེས་བུ་སློབ་རྣམས་འཇུག་གོ་བ་ལོང་། །དུས་ངན་སེམས་ཅན་ལ་སྐྱོ་ཤས་ཡི་ཚེ་
འདི་པ་རྣམས་མུག་ ལམ་ ཁྱེར་ ཞིང་ཁམས་ བལྟ། །སྣང་བ་མི་བསྟུན་ཐིག་ལེ་འདི་ ལ་ གོམས་ པ་
སུ་བྱེད་ང་དང་གཅིག ། དུས་གསུམ་གྱི་སངས་རྒྱས་ཐམས་ཅད་ཀྱི་ཡོན་ཏན་རྫོགས་ཏེ་སྐུ་གདུང་
འབར་བ་ནས་གསུངས་པ་བཞིན་ཆོས་ཟད་ཀ་དག་ཏུ་ཨ་ཏིའི་ངང་། །ཨ་ཡེ་ཇི་བཞིན་པ་ཀྱེ་ མ་ འཁྲུལ་ ཞིག་
དྲིན་ཅན་སངས་རྒྱས་དབོན་པོ་ཀྱེ། དྲེད་པོ་གནོང་བའི་གདུང་ཤུགས་འོ་དོད་དུས་
རྒྱུན་དུ་འབོད། །བརྒྱུད་པའི་བླ་མའི་ བླ་ མ་དྲིན་ཅན་ འཁྲུལ་ཞིག་རིན་པོ་ཆེ། མི་ལུས་སྙིང་
པོའི་ དོན་ ཅན་ གོང་མ་ལ་ལྟོས་ནས་དོང་དུ་ལྷུང་། །བླ་མ་དང་འབྲལ་མེད་ཐུགས་ རྗེའི་ ཐག་
པ་ དུས་རྒྱུན་དུ་ཐོངས། །ཐེག་ཆེན་ སྔགས་གསར་རྙིང་གཉིས་ཀ་ཞིང་ལ་ཉམས་ལེན་ཐན་ པ་
བྱུང་། །བླ་མ་རྣམས་ལ་མོས་ གུས་ བྱས་ སོ་ བྱིན་བརླབས་ ཆུ་ རྒྱུན་ ཕོབས། །ལེ་ལོ་ཅན་
-139-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
སྙིང་མེད་པོ་ཡིས་ ཉམས་ ལེན་ཟླ་བ་ཕྱི་མ་དང་སང་ཕོད་དུ་ཕྱི་བཤོལ་ བྱས། །ཉམས་ མཆོག་ཐུན་
མོང་རྟོགས་ གློ་ བུར་ རྐྱེན་ཅི་ལ་ཡང་བརྟེན་ནས་གཏད་མེད་དུ་སྟོན་ ཅིག་ རྩ་ བ་བླ་མ་ཡི་དམ་མཁའ་འགྲོ་
གསུམ། །འཁྲུལ་ཞིག་སེང་གེ་རྒྱབ་པའི་རྣམ་ཐར་རྫོགས་སོ།། །།དགེའོ། །
-140-



༄༅། །གྲུབ་ཐོབ་མེ་ལོང་རྡོ་རྗེའི་རྣམ་ཐར་
དྲི་ལོག་མ་བཞུགས་སོ། །
ཨོཾ་ཨཱཧཱུཾ། །ཆོས་སྐུའི་བླ་མ་དམིགས་མེད་ངང་། །ལོངས་སྐུའི་བླ་མ་འོད་
གསལ་སྐུ། །སྤྲུལ་ སྐུའི་བླ་མ་ཐུགས་ རྗེ་ཅན། །བླ་མ་ གསུམ་ ལ་ གསོལ་བ་
འདེབས། །དུག་གསུམ་ གྲོལ་བར་ བྱིན་གྱིས་རློབས། །ཆོས་དབྱིངས་ བླ་མ་མི་
རྟོག་དང་། །མེ་ལོང་བླ་མ་གསལ་དག་ལྷ། །མཉམ་ཉིད་བླ་མ་མཐོ་དམའ་མེད།།
སོར་རྟོགས་བླ་མ་མ་འདྲེས་གསལ། །བྱ་གྲུབ་བླ་མ་རིགས་འཁོར་བཅས། །བླ་
མ་ལྔ་ལ་གསོལ་བ་འདེབས། །དུག་ལྔ་གྲོལ་བར་བྱིན་གྱིས་རློབས། །
ཨོ་ཨཱཧཱུྃ། བྱིན་རླབས་རྟོགས་པས་འཁོར་མཛད་བླ་མ་དང་། །བསྒྲུབས་
པས་དངོས་གྲུབ་འབྱུང་བ་ཡི་དམ་ལྷ། །འུར་བས་གཞན་སྣང་ཐུལ་བ་མཁའ་
འགྲོའི་ ཚོགས། །བྱིན་ གྱིས་རློབས་ཤིག་ རྗེས་འཇུག་ཐུགས་ རྗེས་ཟུངས། །
མོས་པས་ཐུགས་དགོངས་གཅིག་གྱུར་ཆོས་མཛད་དང་། །རྟོགས་པས་དགོངས་
དོན་གྲོལ་བ་དམ་པའི་ཆོས། །དམ་ཚིག་གཙང་བས་བསྒྲུབས་པའི་ཆོས་སྐྱོང་
རྣམས། །བསྟན་པ་སྲུངས་ཤིག་བར་ཆད་རྐྱེན་རྣམས་སོལ། །
ཨོ་ཨཱཧཱུྃཕྱེན་སྭཱ་ཧཱ། སྒྲགས་ནང་རྟུག་པ་མེ་ལོང་ལ། །འཕྲེང་པོའི་སྟོན་
པ་དབང་ཕྱུག་ཁོང་། །དྲི་ལོག་རྣམ་ཐར་ཞུ་འོ་ཟེར། །ཤོག་བུར་འཆལ་གཏམ་
ཁ་གཅིག་ལོངས། །ཨོཾ་ཨཱ་ཧཱུྃ། དེ་ལྟར་ཉོན་མོངས་པ་དམིགས་སུ་མེད་པ་ཆོས་
སྐུ་མེ་ལོང་གི་རྣམ་ཐར། རང་རྒྱུད་རྩུབ་ལ་སྟོང་པ་ཆོས་སྐུ་མེ་ལོང་གི་རྣམ་ཐར།
-141-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འདུས་ འདུ་ཤེས་ལ་མཐའ་དང་བྲལ་བ་ཆོས་སྐུ་མེ་ལོང་གི་རྣམ་ཐར། དེ་གསུམ་
ཆོས་སྐུ་མེ་ལོང་གི་རྣམ་ཐར།
ཨོཾ་ཨཱཿཧཱུྃ། མཐའ་བྲལ་གཅིག་ཏུ་བསྡུས་པ་ལོངས་སྐུ་མེ་ལོང་གི་རྣམ་ཐར་
གཅིག་གི་སྟོང་པ་ཡེ་ཤེས་ལྔ་མདངས་དང་ལྡན་པ་ལོངས་སྐུ་མེ་ལོང་གི་རྣམ་ཐར། ཅང་
མེད་ཞི་ཁྲོ་སྐུ་རུ་གསལ་བ་ལོངས་སྐུ་མེ་ལོང་གི་རྣམ་ཐར། དེ་གསུམ་ལོངས་སྐུ་མེ་
ལོང་གི་རྣམ་ཐར།
ཨོཾ་ཨཱཿཧཱུྃ། མ་བྱིན་པར་གཞན་གྱི་ཆུང་མ་ལ་རྐུ་བ་སྤྲུལ་སྐུ་མེ་ལོང་གི་རྣམ་
ཐར། མི་ཚངས་པ་རང་གི་བུ་མོ་ལ་སྤྱོད་པ་སྤྲུལ་སྐུ་མེ་ལོང་གི་རྣམ་ཐར། རྫུན་
བླ་མ་ལ་གཏོང་བ་སྤྲུལ་སྐུ་མེ་ལོང་གི་རྣམ་ཐར། སྲོག་གཅོད་རང་གི་བུ་ཕྲུག་
གསོད་པ་སྤྲུལ་སྐུ་མེ་ལོང་གི་རྣམ་ཐར། འགྲོགས་གཞུང་ཡོན་བདག་དང་རྩོད་
པ་སྤྲུལ་སྐུ་མེ་ལོང་གི་རྣམ་ཐར། མཇེ་ཨ་མ་ལ་སྟོན་པ་སྤྲུལ་སྐུ་མེ་ལོང་གི་རྣམ་
ཐར། མི་ངས་ཆུང་མ་ལ་བྱེད་པ་སྤྲུལ་སྐུ་མེ་ལོང་གི་རྣམ་ཐར། རང་རེའི་བླ་མ་
རང་རེས་ཆོག་པ་སྤྲུལ་སྐུ་མེ་ལོང་གི་རྣམ་ཐར། དེ་རྣམས་སྤྲུལ་སྐུ་མེ་ལོང་གི་
རྣམ་ཐར་བསྡུས་པའོ། །
ཨོཾ་ཨཱ༔ཧཱུྃ། བླ་མ་རྣམས་དང་རྨི་ལམ་དུ་མཇལ་བ་རྫུན་རྐྱལ་མེ་ལོང་གི་
རྣམ་ཐར། བསྟན་གཙོ་དང་ཐུགས་རྗེ་ཆེན་པོ་དང་ཕག་མོ་དང་ལྷན་སྐྱེས་དང་རྟ་
མགྲིན་རྣམས་ཀྱི་ཞལ་མཐོང་བ་རྫུན་རྐྱལ་མེ་ལོང་གི་རྣམ་ཐར། རྫོགས་པ་ཆེན་
པོ་སྙིང་ཏིག་ཟབ་པའི་ཡོན་ཏན་གྱིས་བདག་དང་འབྲེལ་ཚད་དོན་དང་ལྡན་པ་
རྫུན་རྐྱལ་མེ་ལོང་གི་རྣམ་ཐར། དེ་གསུམ་རྫུན་རྐྱལ་མེ་ལོང་གི་རྣམ་ཐར་རོ། །
ཨོཾ་ཨཱཧཱུཾ། རྡོ་ལ་རྡོག་རྗེས་བདུན་བརྒྱད་བྱུང་བ་ཟོག་པོ་མེ་ལོང་གི་རྣམ་
-142-



གྲུབ་ཐོབ་མེ་ལོང་རྡོ་རྗེའི་རྣམ་ཐར་དྲི་ལོག་མ།
ཐར། བྲག་རྒོད་མཆེ་བ་ལ་གཡུང་དྲུང་རིས་དང་ལག་རྗེས་རྒྱབ་པ་ཟོག་པོ་མེ་
ལོང་གི་རྣམ་ཐར། རྨོང་སྤུས་རྒྱལ་བསེན་ཐུབ་པ་ཟོག་པོ་མེ་ལོང་གི་རྣམ་ཐར།
དེ་གསུམ་ཟོག་པོ་མེ་ལོང་གི་རྣམ་ཐར་རོ། །
ཨོཾ་ཨཱཧཱུཾ། འཁོར་བའི་ཉེས་དམིགས་དྲན་པ་ཆོས་པ་མེ་ལོང་གི་རྣམ་ཐར།
རྟག་ཏུ་འཆི་བ་དྲན་པ་ཆོས་པ་མེ་ལོང་གི་རྣམ་ཐར། བླ་མ་མཚན་ལྡན་འཚོལ་བ་
ཆོས་པ་མེ་ལོང་གི་རྣམ་ཐར། མོས་གུས་གསོལ་བ་འདེབས་པ་ཆོས་པ་མེ་ལོང་
གི་རྣམ་ཐར། རྒྱུ་འབྲས་ལ་ཐུབ་ཚད་འཛེམ་པ་ཆོས་པ་མེ་ལོང་གི་རྣམ་ཐར།
དག་སྣང་བཏུབ་ཚད་ཀྱིས་སྦྱངས་པ་ཆོས་པ་མེ་ལོང་གི་རྣམ་ཐར། བླ་མ་ཕྱོགས་
མེད་ལ་མོས་གུས་བྱེད་པ་ཆོས་པ་མེ་ལོང་གི་རྣམ་ཐར། གདམས་ངག་ཟབ་མོ་
ཞུ་བ་ཆོས་པ་མེ་ལོང་གི་རྣམ་ཐར། དེ་ཚོ་ལ་ལས་འབྲེལ་དུ་མ་རེ་འཇོག་པ་ཆོས་
པ་མེ་ལོང་གི་རྣམ་ཐར། དེ་རྣམས་ཆོས་པ་མེ་ལོང་གི་རྣམ་ཐར་རོ། །
ཨོཾ་ཨཱཿཧཱུྃ། ཞེན་ལོག་དགོས་མེད་དུ་འབྱོངས་པའི་རི་ཁྲོད་མེ་ལོང་གི་རྣམ་
ཐར། དབེན་གནས་བྲག་ཕུག་འཛིན་པ་རི་ཁྲོད་མེ་ལོང་གི་རྣམ་ཐར། འཕོང་ལ་
ཚེར་མ་ཟུགས་པ་བཞིན་བྱེད་པ་རི་ཁྲོད་མེ་ལོང་གི་རྣམ་ཐར། དེ་གསུམ་རི་ཁྲོད་
མེ་ལོང་གི་རྣམ་ཐར་རོ། །
ཨོཾ་ཨཱཧཱུཾ། དཀའ་ཐུབ་སྣ་ཚོགས་བྱེད་པ་ལྟོགས་བརྐམ་མེ་ལོང་གི་རྣམ་
ཐར། རས་རྐྱང་གྱོན་ཞིང་ཁྱི་ལྤགས་འདིང་བ་ལྟོགས་བརྐམ་མེ་ལོང་གི་རྣམ་
ཐར། བླ་མ་རྣམས་ལ་གདམས་ངག་ཞུ་བའི་ཕྱག་རྟེན་དང་ཚོགས་འཁོར་དུ་བ་
ལ་བྱེད་པ་ལྟོགས་བརྐམ་མེ་ལོང་གི་རྣམ་ཐར། དེ་གསུམ་ལྟོགས་བརྐམ་མེ་
ལོང་གི་རྣམ་ཐར་རོ། །
-143-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཨོ་ཨཱཧཱུཾ། རྒྱ་ནད་དང་ཤིག་ནད་ཞུགས་པ་དབང་ཆུང་མེ་ལོང་གི་རྣམ་
ཐར། སློང་མོས་བཞད་གང་དུ་གྱུར་པ་དབང་ཆུང་མེ་ལོང་གི་རྣམ་ཐར། རྔན་
ཆེན་རྒྱུན་ཆད་མེད་པ་དབང་ཆུང་མེ་ལོང་གི་རྣམ་ཐར། དེ་གསུམ་དབང་ཆུང་མེ་
ལོང་གི་རྣམ་ཐར་རོ། །
ཨོཾ་ཨཱཿཧཱུྃ། བླ་མ་རྣམས་ཀྱི་ཐུགས་རྗེས་བཟུང་བ་གྲུབ་ཐོབ་མེ་ལོང་གི་རྣམ་
ཐར། མི་འགྱུར་ཕག་མོས་བཅུག་པ་གྲུབ་ཐོབ་མེ་ལོང་གི་རྣམ་ཐར། དུས་ངན་
གྱི་སྣང་བ་བདེ་ཤོས་སུ་འདུག་པ་གྲུབ་ཐོབ་མེ་ལོང་གི་རྣམ་ཐར། དེ་གསུམ་
གྲུབ་ཐོབ་མེ་ལོང་གི་རྣམ་ཐར་རོ། ། །
ཨོཾ་ཨཱཧཱུྃ། ངོ་བོ་སྟོང་ཉིད་དུ་རྟོགས་པ་རྟོགས་ལྡན་མེ་ལོང་གི་རྣམ་ཐར།
རང་བཞིན་ཡེ་ཤེས་ལྔ་ལྡན་དུ་རྟོགས་པ་རྟོགས་ལྡན་མེ་ལོང་གི་རྣམ་ཐར།
ཐུགས་རྗེས་སྐུ་གསུམ་ཀུན་ཁྱབ་ཏུ་རྟོགས་པ་རྟོགས་ལྡན་མེ་ལོང་གི་རྣམ་ཐར།
དེ་གསུམ་རྟོགས་ལྡན་མེ་ལོང་གི་རྣམ་ཐར་རོ། །
ཨོཾ་ཨཱཧཱུྃ། ཆོས་སྐུ་མེ་ལོང་གི་རྣམ་ཐར་གྱིས། །རང་གི་ངོ་བོ་རྟོགས་པར་
མཛོད། །ལོངས་སྐུ་མེ་ལོང་གི་རྣམ་ཐར་གྱིས། །རང་གི་རང་བཞིན་རྟོགས་པར་
མཛོད། སྤྲུལ་ སྐུ་ མེ་ ལོང་ གི་ རྣམ་ ཐར་ གྱིས། །མཚང་ ངན་ ཕྱི་ རུ་ ཕྱིན་ པར་
མཛོད། །རྫུན་རྐྱལ་མེ་ལོང་གི་རྣམ་ཐར་གྱིས། །ང་རྒྱལ་དབྱིངས་སུ་དག་པར་
མཛོད། །ཟོག་པོ་མེ་ལོང་གི་རྣམ་ཐར་གྱིས། །ཆགས་སྡང་རང་སར་དག་པར་
མཛོད། །ཆོས་ པ་ མེ་ལོང་ གི་རྣམ་ཐར་ གྱིས། །མི་ ཚེ་ བཟང་ ལ་ སྐྱོལ་ བར་
མཛོད། །རི་ཁྲོད་མེ་ལོང་གི་རྣམ་ཐར་གྱིས། །ཞེན་ཆགས་གཏིང་ནས་མེད་པར་
མཛོད། །ལྟོག་བརྐམ་མེ་ལོང་གི་རྣམ་ཐར་གྱིས། །ཆོས་ཕྱོགས་སྡུག་བསྲན་ཐུབ་
•144-



གྲུབ་ཐོབ་མེ་ལོང་རྡོ་རྗེའི་རྣམ་ཐར་དྲི་ལོག་མ།
པར་མཛོད། གྲུབ་ཐོབ་མེ་ལོང་གི་རྣམ་ཐར་གྱིས། །གང་ཡིན་མགོ་ནི་ཐོན་པར་
མཛོད། །རྟོག་ལྡན་མེ་ལོང་གི་རྣམ་ཐར་གྱིས། །སངས་རྒྱས་ཚེ་འདིར་འགྲུབ་
པར་མཛོད། །
ཨོཾ་ཨཱཧཱུྃ། སྤང་པོ་མེ་ལོང་རྡོ་རྗེ་ཡི། །རྣམ་ཐར་བཅུ་གཅིག་བརྩམ་ཡིག་
མ། །སྟོན་པ་དབང་ཕྱུག་ཐུགས་དགྱེས་མཛོད། །སྒྲགས་ནང་རྟག་པ་མེ་ལོང་གི་
རྣམ་ཐར་དྲི་ལོག་མ་ཞེས་བྱ་བ་རྫོགས་སོ།། །། ཤུབྷཾ། ཛ་ཨནྟུ།།
-145-



༄༅། །གྲུབ་ཐོབ་མེ་ལོང་རྡོ་རྗེའི་རྣམ་ཐར་བཞུགས།
ཨོཾ་ སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་སྙིང་པོ་ཨཱཧཱུཾ། ལུང་ བྱང་ ལས། །སྣ་ནམ་རྡོ་
རྗེ་བདུད་འཇོམས་ཁྱོད། །ད་དུང་སྐྱེ་བ་འགའ་ཞིག་བརྒྱུད། །འགྲོ་དོན་མི་བྱེད་
སྦས་ཚུལ་བྱེད། །ལན་གཅིག་སྐྱེ་བ་ལྔ་བརྒྱའི་དུས། །ཆོས་ཉིད་མངོན་དུ་གྱུར་
པ་ཡིས། །ཀློང་རྡོལ་མི་ཡི་སེང་གེ་ནི། །མེ་ལོང་མིང་དུ་བཏགས་པ་འབྱུང་། །དེ་
རྗེས་ཨོ་རྒྱན་ཡུལ་དུ་མཆི། །འདི་ཐོས་སེམས་ཅན་སྨིན་གྲོལ་འགྱུར། །ཞེས་ཨོ་
རྒྱན་གྱི་ལུང་བྱང་ཆེན་མོ་ནས་གསུངས་སོ། །
ཨོཾ་ ཨཱསངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ཕྲིན་ལས་ཧཱུཾ་ ཧཱི༔ ཨོཾ་མ་ཎི་པདྨེ་ ཡི་དམ་གྱི་སྙིང་
པོ་ཧཱུྃ། ཧཱུྃ། འདས་མ་འོངས་ད་ལྟ་དུས་ གསུམ་བདེ་ གཤེགས་ཆོས་ཀྱི་དབྱིངས་མཆོག་ཀུན་གྱི་གི་ ནོར་
བུ་དགོས་ འདོད་ ཐམས་ ཅད་ འབྱུང་ བས་ བླ་ མ་ རྗེ། །འགྲོ་དྲུག་ཐུགས་ རྗེས་ སེམས་ཅན་སྐྱབས་
གནས་ དྲི་མེད་ཉི་ཟླ་ལྟ་བུའི་སྐུ། །དུག་ལྔའི་ནད་ཀུན་སེལ་བྱེད་གདམ་ངག་སྨན་མཆོག་ཟབ་
མོ་བདུད་ རྩི་ མོས་གུས་ཅན་ལ་སྟེར་ མཛད་ པའི། །འཁོར་བ་ནསབཏོན་པས་དྲིན་ ཅན་ བླ་ མ་མ་ལུས་པ་
རྣམས་ ལ་ ཡིད་གུས་ པས་ སྐུ་གསུང་ཐུགས་ལ་ཕྱག་འཚལ་བསྟོད། །སུ་གསལ་ ངོ་བོ་སྟོང་ གཉིས་
མེད་ཟུང་འཇུག་ངང་ནས་ཅི་བསམ་པ་དགོས་འདོད་ཕུན་སུམ་ཚོགས། །ཞི་རྒྱས་དབང་
དྲག་འཕྲིན་ལས་ བཞི་ ཡིས་ འགྲོ་ བ་འདུལ་དཀའ་བ་འདུལ་ བའི་ སྐུ། །སྨིན་ དབང་གྲོལ་བསྐྱེད་
རྫོགས་བྱིན་རླབས་ཆེན་པོས་གཞན་སྣང་ཆོས་ལ་བསྒྱུར་མཛད་པའི། །ཡི་དམ་མཁའ་
འགྲོའི་ གསང་སྔགས་ཀྱི་ལྷ་ཚོགས་ མ་ལུས་ལ་ ཡིད་གུས་པས་ སྐུ་གསུང་ཐུགས་ལ་ཕྱག་ འཚལ་བསྟོད།
ཟབ་པ་གཏིང་གསལ་ཡེ་ཤེས་ཆེན་པོའི་རིག་པ་འོད་པོ་ཆེ། །གཞན་ན་མེད་རང་ཤར་དྲི་
-146-



གྲུབ་ཐོབ་མེ་ལོང་རྡོ་རྗེའི་རྣམ་ཐར་བཞུགས།
མེད་དག་གི་མདངས་ ལྡན་ སྣ་ལྔ་རིགས་ ལྔ་ ཡབ་ ཡུམ་ ལོངས་སྐུ། །བྱར་མེད་ ལྷུན་གྱིས་གྲུབ་པ་
སྟོང་ཉིད་ དངོས་པོ་མེད་ངང་དུ་འཁོར་འདས་ཀ་དག་པའི། །སེམས་ རང་སེམས་ཉིད་ཀུན་
ཏུ་བཟང་ལ་གུས་པས་ཕྱག་འཚལ་བསྟོད། །ཀྱེ་བདག་མེ་ལོང་ལ་གུས་དད་ལྡན་སྐྱོ་
ངལ་མེད་པ་སྙིང་གི་བུ་རྣམས་སྤྲོ་ཕྱིར་དུ། །རྣམ་ཐར་གསལ་བྱེད་རྫུན་བདེན་པོ་བཤད་ཀྱང་
གྱི་མེ་ལོང་ཆོས་པའི་དོན་དུ་བྲི་ བར་ བྱ། །སྦྲང་སྨྱོན་ཟླ་བ་མུན་སེལ་མཉམ་ མེད་ སྦས་པའི་རྣལ་
འབྱོར་ཐུགས་ཀྱི་སྤྲུལ་པ་ནི། །ས་གཙང་རི་མཐོ་སྒྲགས་ནང་འགྲོ་མགོན་ཞང་རིན་པོ་
ཆེའི་དར་ ཕུག་གདན་ ས་ རུ། །མེ་ འབར་ཡུམ་གྱི་ ལྷོ་ན་ཡོད་ཙམ་ན་རྨི་ལྟས་བཟང་པོ་ དཔག་མེད་གསུང་
འཁྲུལ་ཞིག་ ཡབ་བསམ་ཡས་སྲས་སུ་ དར་ཕུག་ཏུ་འཁྲུངས། །ཆུང་ངུའི་དུས་ ལོ་གཉིས་ནས་
གཏོར་མ་གཏོང་ན་དགེ་རྟགས་ དཀར་པོའི་གསོལ་འདེབས་ཕྱག་དང་ཆོས་ སྤྱོད་ གཙོ་ བཤད་པ། །ཆོས་
ལ་སྔོན་སྦྱངས་སྒྲིབ་གཡོགས་ཆུང་བས་མངོན་ཤེས་ཕྲ་མོ་འདི་འོང་བྱ་བ་དང་། །ཆུ་ཟླ་བ་
མུན་སེལ་ཤུལ་སྤྲང་པོའི་རྒྱུ་མཚན་དུས་དེ་ཉིད་ནས་གསལ། །རྒྱ་གར་དུ་སྔོན་དུ་བསོད་
ནམས་བསོག་ པའི་ འཇུར་གེགས་ཁ་ ནས་ ཕྲིས་ བྱས་པའི་ཟླ་ གཅིག་ ཕྱིར་ བསྲིངས་ པའི་ རྣམ་སྨིན་
གྱིས། །སྐྱེ་ དམན་ མ་ ཡིས་ བཏུད་ ཚད་ འཁོས་ཆུང་བས་བྱམས་ པར་ བྱས་ ལགས་
ཀྱང་། །མི་ གོ་ འགྲིམས་ པས་ རྒྱ་ གད་ ཤིག་ གི་སེར་བ་སྡུག་པོ་རང་བྱས་བབས། །ད་ཤེས་
མེད་པར་ཉུང་མ་དང་ཐལ་བ་ཀུར་བས་རྩ་གཉིད་ལོག་དུ་སོང་བ་དང་དྭ་ ཕྲུག་ ཐན་ ཆེན་ ཆོས་ པས་ མ་ མྱོང་
དགུ་ གཅིག་ དཀོར་ཆོས་མེད་པར་ནས་བྲེ་གསུམ་གྱི་ཟླ་བ་གཅིག་ཐུབ་པ་བྱས་མྱོང་། །དེ་ དུས་ འཆི་ བ་དྲན་
ནས་གསོལ་བ་མང་པོ་བཏབ་ཏེ་ཉིན་མཚན་མེད་པར་ངུས། །གྲུབ་ ཐོབ་ མཆེད་གཉིས་ཟ་ལུང་པ་
དང་ མཁན་ ཆེན་ སེ་ ལུང་པས་དྲིན་ཅན་གཅིག་ཡིན་ཞི་བྱེད་ལམ་གསུམ་ཕག་མོར་ལུགས་ཨིནྡྲ་བྷཱུ་ཏིའི་ཐབས་ལམ་
དམ་པ་འཕྱར་ཆུང་གི་གསང་སྒྲུབ་ཕག་ནག་བཀའ་མ་ཞུས་། །ལོ་དགུ་ངོ་བཅུའི་དུས་སུ་ཞང་པོ་སྒོམ་ཆེན་པ་གཅིག་
གིས་ཁྲིད་ནས་བཙུན་ཆུང་ བྱས་ ཏེ་ འདུལ་ ཁྲིམས་ ལོ་བཅུ་བདུན་ཚུན་ཆད་བསྲུངས། །དེ་ དུས་
-147-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དབྱར་དགུན་ལྔ་ཙམ་ཟངས་མཚོར་སྒོམ་ ལོ་བྱས་པའི་ཚེ། །འདྲེ་རྟོག་ཆོ་འཕྲུལ་བན་དྷེ་གཅིག་
གིས་དངོས་སུ་ཆིར་ཆིར་མནན་ཆེན་ པོ་ བྱུང་ བའི་ ལོ་ རྒྱུས་ དང༌། །ཕྱི་ནམ་མཁའ་ནང་ སེམས་སྟོང་
པར་རྟོགས་ པས་ལུས་པོ་འདི་མེད་ན་གཅིག་ཏུ་འདུག་པ་སྙམ་ནས་ཤི་ ན་ དགའ་ སྙམ་ བྱུང་། །ཉམས་
དབྱངས་ བླངས་ མཆེད་གྲོགས་ཀུན་གྱིས་དུས་ལ་མ་བབས་ཟེར་ཁ་དགགས་སྔར་སྟོང་ཉིད་ཏིང་
འཛིན་འགྲིབས། བཅོ་ལྔ་ལོན་པའི་དུས་སུ་སེང་གེ་རྒྱབ་ཏུ་གྲུབ་ཐོབ་ཟ་ལུང་པའི་ཞལ་ནས་
ཁྱོད་རང་གི་བླ་མ་བན་རྒན་ཡིན་པས་བགྲེས་ཡོད་པར་འདུག་སོང་གསུང་ཕྱིན། བརྩེ་ བས་ ཐུགས་ ཀྱིས་
བཟུང་ནས་གཙུག་གི་རྒྱན་གཅིག་ འབྲལ་མེད་མཛད། །ཟླ་བཞི་ གཟིམ་ཁང་བླ་ཡིར་འབྲལ་
མེད་ བརྟེན་ནས་ ཟླ་དྲུག་ལོན་ ཚེ་ ཟླ་བ་གཉིས་སྙིང་ལུག་ཟླའི་ཚེས་བཅུ་བཞི་ལ་གཤེགས། །དྲིན་ཆེན་
པོས་དྲན་ ཆོག་ མོས་གུས་ ཐོབ་ པས་རྨི་ལམ་དུ་ཆོས་མང་པོ་གསུངས་བསླབ་བྱ་མང་པོ་མཛད་ཨོ་རྒྱན་ན་ཡོད་
གསུང་རྟེན་ རྣམས་ ལག་ ཏུ་ བྱོན། །བཅུ་དྲུག་ལོན་ ཚེ་རྒན་མོ་ཐུགས་རྗེ་ཟེར་བ་གཅིག་གིས་བྱས་པས་
གཉིས་ཀ་འཚེངས་ཞོགས་སྟེངས་བརྒྱ་ཚར་ གླེགས་བམ་བྱས་ལགས་པས། བཀའ་ཡི་ མཐའ་བྲལ་
སྟོང་པ་དོན་ རིག་ རང་ སེམས་ནམ་མཁའ་ལྟ་བུར་རྟོགས། །ཡིད་ལ་དྲན་པ་ལ་ལྷག་མ་བཞག་པར་
དྲན་སྣང་དབྱངས་སུ་བླངས་ཤིང་སྨྱོན་པའི་སྤྱོད་པ་བྱས། །སྟག་སྒོ་མཁར་ཆུ་རི་
བྲག་གཉེན་ཁྲོད་དབེན་ས་བརྟེན། །ཆུ་འཐུང་རྡེ་འུ་འབྲུ་ཆེན་བདུད་རྩིའི་བཅུད་
ལེན་ལོ་མང་པོ་བྱས། །གཡུ་བྲག་དབ་དུང་ལུང་དུ་ནས་བྲེ་གང་གིས་ཟླ་གཅིག་ ཉི་ཤུ་ཐུབ་པར་
ལོ་ཉི་ཤུ་རྩ་ལྔ་ཕན་ཆད་ལ་བྱས། ཁྱི་ སྤགས་ གདན་རེ་ རས་ རྐྱང་ རེ་ ལ་ བརྟེན་ པ་ དང༌། །
དཀའ་ ད་མ་ཤིའི་བར་དུ་ནས་ཁལ་གཉིས་ལས་མང་བཚག་མི་བྱེད་པ་དང་མཚམས་དང་ཐེམ་སྤངས་དང་འདག་ཆར་དང་སྨྲ་
བཅད་བྱས་ནས་སྒྲུབ་པ་ལ་འབུངས་བ་ཡིན་སྤྱད་ སྡུག་བསྲེན་ བསྐྱེད་ ནས་ ཆོས་ ཀྱི་ ཕྱོགས་ སུ་
འབུངས། །བཅོ་ བརྒྱད་ ལོན་ ཚེ་ འགྲན་མེད་ སངས་ རྒྱས་ དབོན་ པོ་ རྒྱལ་མཚན་
ཡིས། ། རྫོགས་ཆེན་སྙིང་ཐིག་ངོ་སྤྲོད་ཆོས་ཉིད་མངོན་སུམ་ སེང་གེ་རྒྱབ་ཏུ་བསྟན། །
-148-



གྲུབ་ཐོབ་མེ་ལོང་རྡོ་རྗེའི་རྣམ་ཐར་བཞུགས།
ཡིན་ལོ་ ཙམ་ལ་ ཡིད་དཔྱོད་ལ་མ་ བརྟེན་ སྐུ་ གསུམ་ རྗེན་ པར་ རྡོ་རྗེ་སེམས་དཔའ་དངོས་སུ་
མཐོང་། །མཐོང་ལོ་ཙམ་དུ་གོ་བར་མ་ཤོང་མ་ གྱུར་ སྣང་ སྲིད་ དབྱིངས་རྣམ་པར་དག་པའི་གཞལ་
ཡས་ཁང་། །དེ་འཛིན་ཞེན་པ་མེད་སྟོང་པར་རྟོགས་པས་འཁོར་འདས་ ཚིག་གི་བརྗོད་
གཞི་བྲལ། །རྫོགས་ཆེན་བརྒྱུད་པ་རྣམས་དང་རྨི་ལམ་ནང་དུ་མཇལ། །གདུང་
ཤུགས་དགའ་བའི་སེམས་ཀྱིས་བརྒྱུད་པའི་གསོལ་འདེབས་བྱས། །རྩ་གསུམ་
ལོན་ཚེ་ གུང་ཐང་དར་ཆུ་བར་ཕུག་ཏུ་མཉམ་མེད་སངས་རྒྱས་རས་པ་ལ། །རྡོ་རྗེ་ཕག་མོ་ལ་
སོགས་ གཏེར་ཆོས་མ་ལུས་ པ་ ལུང་མང་པོ་ཞུས། །འཁྲུལ་ གཅོད་ བཀའ་ རྒྱ་མ་དང་
གདམ་ངག་དཔག་མེད་ཞུས། །དགོས་འདོད་ཆོས་ཀྱི་གཏེར་རྙེད་ཕོངས་པའི་
དབུལ་བ་བསལ་གཞན་ལ་ཚོལ་མ་དགོས། །དབྱར་དགུན་གསུམ་ཙམ་བརྟེན་ནས་བླ་མ་
དགུང་ལ་གཤེགས་སྦྲུལ་ལོའི་ཚེས་བཅུ་ལ།།འབྲལ་མེད་རྨི་ལམ་དུ་མཇལ་ནས་ཆོས་མང་པོ་གསུངས་ཕག་མོ་ཀླུ་
འདུལ་གྱི་ལུང་གནང་ ཕྱིས་ཀྱང་མཇལ་བ་ཡིན་གསུངས་སྙིང་ལ་བཅངས་པས་བྱིན་རླབས་རྒྱུན་ཆད་
མེད། །རྩ་བཞི་ལོན་ཚེ་ཡེ་ཤེས་ཕག་མོ་ཉིད་དང་མཇལ་ཀབ་ཅན་དུ་སྦྱིན་སྲེག་བྱས་པས་བྲག་
ཕུག་འོད་ཀྱིས་བཀང་རྡོ་ལ་རྗེས་བྱུང༌། །ཟོག་ པོའི་ རྫུན་ རྐྱལ་རྫུན་ཡིན་ཟེར་ཏེ་རྫུན་ལ་ཟད་པ་མེད་དེ་བསྡུས་ལ་ཐོང་
རྗེས་བཀྲ་རི་མོ་ཆེ་མཐོང་ཆུང་མཐོང་རྡོལ་བ་ཀུན་གྱི་ཐུགས་ལ་གསལ། །འོན་ཀྱང་བསྟན་གཙོ་
སྒོལ་མ་ དད་ན་སྤྲོ་ཕྱིར་ཀ་བ་ཅན་དུ་འཁོར་བ་དོང་སྤྲུགས། ཕྱག་སྟོང་སྤྱན་སྟོང་། ཀ་བ་ཅན་དུ་ཀུན་བཟང་ཡབ་ཡུམ་དང་
། ཨོ་
རྒྱན་དམ་པ་དབུ་རྡེབ། ཇོ་མོ། ཞང་རིན་པོ་ཆེ། སེང་གེ་རྒྱབ་པ། སངས་རྒྱས་རས་པ། ཟ་ལུང་པ། ཞིག་པོ་ཤེས་རབ། རྒོད་ཚང་པ།
རི་བོ་སྒང་པ། ཕ་རྒན་བསམ་ཡེ། ཞིག་མོ་རང་གྲོལ་རྣམས་མཐོང་ཐུགས་ རྗེ་ ཆེན་ པོ་ དང༌། །ལྷན་ སྐྱེས་ རྟ་
མགྲིན་མཁའ་འགྲོ་བླ་མ་བཅུ་གསུམ་རྣམས། །གསལ་དག་འཇའ་འོད་དཀྱིལ་
ན་དངོས་སུ་བཞུགས་པ་མཐོང་། །མོས་གུས་གདུང་བའི་ཡིད་ཀྱིས་གསོལ་བ་
བཏབ་པའི་ཚེ། །ཨེ་མ་ནམ་མཁའ་ནས་གསུངས་བློ་བྲལ་སེམས་ཀྱི་གནས་ལུགས་བརྗོད་
-149-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གཞི་བྲལ། །ལྟ་སྒོམ་སྤྱོད་འབྲས་མེད་པར་སེམས་ཐག་ཆོད། །སྐལ་ལྡན་སྙིང་
པོ་རྟོགས་པས་རྒྱལ་བའི་སྲས། །ཚུལ་ཆོས་འཛིན་པ་ཐོངས་ཤིག་རྣལ་འབྱོར་
པ། ། ཞེས་གསུངས་མི་སྣང་ནམ་མཁའི་དབྱིངས་སུ་ཡལ་ནས་ཐལ། །བླ་མའི་
བཞུགས་ གནས་སེང་གེ་རྒྱབ་དུང་ ལུང་ ཉིད་ དུ་ བསྡད་ པའི་ ཚེ། །ཡིད་ འོང་ བུ་ མོ་
གཞོན་པའི་གསུང་དབྱངས་སྙན་པོ་ཡིས། །གཟུགས་མེད་ཨཱ༔ཧཱུྃ་སྒྲ་ཡིས་བར་
སྣང་ ཁམས་རྣམས་ནམ་ཕྱེད་ཡོལ་ཙམ་ན་གང་། །ཡང་ཆོས་རྫོང་དུ་དུས་ ཚེས་ བཅུ་ གཅིག་ གི་
ཐོ་རངས་སྒྲ་གཅིག་གྲགས། །གཉིད་སད་མཁའ་ལ་བལྟས་ཚེ་མཁའ་འགྲོ་ལྔ་
བཞི་ ཡིས། །མགྲིན་གཅིག་བསྡེབས་ཏེ་སྙན་པའི་གསུང་དབྱངས་འདི་ལྟར་
ཐོས། །ཨེ་ མ་ བློ་བདེའི་མལ་དུ་ཆོས་ཉིད་རྫོགས་ཆེན་སྙིང་ཐིག་དོན་བལྟས་པས། །སྐྱེ་
རྒྱུན་ འདིས་ ཆོད་མངལ་སྒོ་མི་འགྲིམས་ནམ་ མཁའི་ རྣལ་ འབྱོར་ པ། །བསྒྲུབ་ མཁའ་འགྲོའི་
རིམ་ སྲོག་ འཕྲོག་བབྲུ་ལྔའི་སྙིང་ པོ་ རྒྱུན་ བཟླས་ པས། །འབྲལ་མེད་ ཞལ་བཞེས་སྟོང་
གྲོགས་བྱ་ཡིས་སྙིང་གི་བུ། །ཞེས་གསུངས་ཏིང་གི་སྒྲ་འུར་འུར་ལྟར་ཐག་ཆོད་པའི་ལུང་
བསྟན་ དངོས་ སུ་ ཐོབ། །ཡང་ ཉིན་ཕྱེད་ཡོལ་ཙམ་ན་གཉིད་དུ་སོང་བའི་རྨི་ལམ་དུ་མཐོང་བས་ལུས་སྦྱིད་ལ་གཉིད་
སད་ཙ་ན་ནམ་མཁའ་ལ་ཅིག་ཀ་བ་ཅན་དུ་ཚེས་གྲངས་བཅུ་གཉིས་ལ། །ཕག་མོ་ཞལ་དངོས་སུ་
མཐོང་དམར་མོ་དང་གྲུབ་ཐོབ་ཟ་ལུང་པ། །གཉིས་མེད་ནམ་མཁའི་དཀྱིལ་དུ་འོད་
དུ་འབར་བ་མཐོང་། །ཞེན་མེད་མཆོག་གི་དངོས་གྲུབ་སྤྲང་པོ་ཉིད་ཀྱིས་ཐོབ། །
བླ་མ་ སངས་རྒྱས་རས་པའི་གཤེགས་ཤུལ་དར་ཆུང་ཉིད་དུ་བསྡད་པའི་ཚེ། །རྨི་ལམ་
ཕག་མོ་ཚེས་བཅུ་གསུམ་གྱི་ནུབ་མོ་འཁོར་བཅས་སྙིང་པོ་འབྲུ་ལྔ་སྒྲོག་ཅིང་བྱོན། །དེ་དུས་ས་
གཡོས་ གཉིད་ སད་ དམར་པོ་ཕུབ་ཙམ་པའི་དཀྱིལ་དུ་འོད་ཁྲུ་གང་བ་གཅིག་བྱུང་འོད་ ཀྱི་ ཕག་ མོ་
མཐོང་། །མི་ལས་རྒྱལ་བའི་སྲས་པོ་རང་གི་བུ་ཆུང་སྐྱེས་པའི་དུས་འཇའ་ཚོན་རིང་བསྲེལ་སྒྲ་རུ་
-150-



གྲུབ་ཐོབ་མེ་ལོང་རྡོ་རྗེའི་རྣམ་ཐར་བཞུགས།
བཅས། །སྤྲང་པོ་གནས་མཆོག་དཔལ་གྱི་སྐྱབས་གནས་རྫོང་དུ་བསྡད་པའི་ཚེ། །
བླ་ མ་ བླ་མ་སྐུ་གཤེགས་ཟ་ལུང་པ། སངས་རྒྱས་རས་པ། སངས་རྒྱས་དཔོན་པོ། བླ་མ་གུ་རུབ། རྣམ་ ལྔ་ མཁའ་
འགྲོ་ རྡོ་ རྗེ་ སེམས་དཔའ་ཚེས་བཅོ་ལྔའི་ནུབ་མོ་མཁའ་འགྲོ་སྡེ་ལྔ་རྡོ་རྗེ་སེམས་དཔའ་ཡིས། །རྨི་ ལམ་ ཁྱད་
འཕགས་རྫོགས་ ཆེན་ དཀྱིལ་ འཁོར་ ཞལ་ཕྱེ་བུམ་དབང་གསང་དབང་ཤེས་རབ་ཡེ་ཤེས་དབང་ཚིག་དབང་
རིན་པོ་ཆེ་བཞི་པའི་དབང་བོ་བཞི་ རྫོགས་ དབང་། །བརྡ་དོན་ཟབ་མོས་ངོ་སྤྲད་ རིགས་ ལྔ་
ཡབ་ ཡུམ་ མཐོང་། །བར་ ཆད་ རྐྱེན་ རྣམས་ མང་ ཡང་ བསྡད་དུ་མ་བྱུང་ཡང་བར་ཆད་མང་བས་
རིགས་པ་འུར་ཏེ་ཐོན་རྗེས་ཕུར་བ་ཆུ་བྲག་མེ་ལ་བརྟུལ་ཞུགས་སོ་རྟགས་ ལ་ བསམ་ མི་ ཁྱབ། །ཨེ་ མ་ སྔགས་
གསར་རྙིང་གདམས་པའི་གནས་ཡོད་རྗེས་འཇུག་དད་ཡོད་རྣམས་ཡ་མཚན་སྐྱེ། ། རྩ་དྲུག་
ལོན་ ཚེ་ཤཱནྟི་བའི་དབང་བཞི་རྫོགས་པ་རི་ ཁྲོད་ འཁྲུལ་མཆུ་སྣོམ་མ་བུ་ཚོགས་དྲུག་ལ་སོགས་པ་ཞིག་ དར་ མ་
ལ། །གསང་ སྔགས་ ཐབས་ ལམ་ གནད་ ཞུས་ཅི་ བྱས་ ཆོས་ སུ་བཏང་། ། ཚེ་
འདིར་སྐུར་པ་མི་ཁ་ཟ་ཡང་རང་ཉིད་དོན་དང་ལྡན། །སྤྲུལ་སྐུ་རྒྱ་མཚོའི་མཚན་
ཅན་ཆོས་ཀྱི་འབྲེལ་བའི་བླ་མ་གྲུབ་ ཐོབ་ གཞོན་ ནུ་ འབུམ། །ཐེག་ ཆེན་ སྙིང་ པོའི་ དོན་
གསུང་དུག་རྣམས་ཟས་སུ་གྱུར། །ལྷ་རི་འགྲོ་བའི་མགོན་པོ་དབང་ཕྱུག་ཆོས་རྗེ་འབྲུག་པའི་གདམ་
ངག་ཕག་སྣ་རྡོ་རྗེ་གདན་པ་དང་། །མཁས་བཙུན་གྲུབ་ཐོབ་བརྟེན་ནས་གདམས་
ངག་ དཔག་ མེད་ ཞུས། །ལར་ ནི་ མཚན་ ཉིད་ ལྡན་ པའི་ བླ་ མ་ བཅུ་ གསུམ་
བརྟེན། །འགྲན་ཟླ་རྩོད་པ་བྲལ་བའི་བླ་མ་རྣམས་ སེངྒེ་རྒྱབ་པ། སངས་རྒྱས་རས་པ། གྲུབ་ཐོབ་ཟ་
ལུང་པ་གསུམ་ལགས། །ཁྱད་ འཕགས་ རྫོགས་ཆེན་འདི་ལས་ལྷག་པ་མེད་དྲན་མཆོག་ བླ་མ་གུ་
རུ་ལ། །གསང་བ་སྙིང་ཏིག་རྒྱུད་རྣམས་ཕ་པད་གཉིས་ཀྱིས་ཞུས། །ད་ལྟ་སུམ་
ཅུ་ལོན་ནས་མ་ཤིའི་བར་དུ་ཡང་། །འཇིག་རྟེན་སྒྱུ་མའི་ནོར་ལ་ཞེན་པ་སྤུ་ཙམ་
མེད། །སྨྱོ་ འདི་མི་བྱེད་བྱ་བ་མེད་པ་སྤྱོད་བྱིས་པའི་རྣམ་ཐར་ངོ་ཚ་ ཁ་ནས་ཐོན་ཚད་དང༌ སྦ་གསང་
-151-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བྲལ། །ལྷ་ ཞལ་མང་པོ་མཐོང་སྐུ་ འབུམ་ ཕྲག་ཞི་ཁྲོའི་ལྷ་ཚོགས་ཞལ་མཐོང་ དེར་ འཛིན་ བློ་
སེམས་སྟོར་ང་རྒྱལ་མེད། ཁྲོས་མའི་སྙིང་རླུང་ཞུགས་པས་གཞན་དབང་འུར་འགྲོགས་
ཁོང་ན་ཞེ་བཅད་ཡོད་པས་གཅིག་ མི་ གཏོང་། །བྱིན་ རླབས་ ཉམས་ རྨི་ལམ་ཙམ་སྒྱུ་མ་ཙམ་བྲག་དང་ཆུ་དང་
མེ་དང་མཚོན་མྱོང་འུར་ན་ཐམས་ཅད་རྫུན་པོ་ཡིན། །འདི་ཡིན་བདེན་ཟླ་བ་མུན་སེལ་ནམ་འཆི་
མི་རྟག་པ་ མེད་ དོ་ དོན་ རང་ ངོ་ སེམས་ནམ་མཁའ་ལྟ་བུ་བོས་ སྟོད། ། མོས་གུས་ཅན་འབྲལ་མེད་
བྱིན་བརླབས་འབྱུང་གི་རྗེས་དོན་གཉིས་འཇུག་བསྒྲུབ་ལ་རེམ། །མེ་ལོང་ཟོག་མ་བྱས་
བསླུས་ པ་ གདམ་ངག་ཟབ་ཆོས་བཤད་མེད་ དོ་ བསམ་ མནོ་ ལེགས་ པར་ ཐོངས་ གཏན་དུ་མི་
འགྲོགས། །སྒྱུ་ལུས་མགོ་ཟིང་འདི་གཡར་པོ་ཡིན་པས་འབྱུང་བ་བཞི་ལ་གཏོད། །ལས་
སུ་ དམིགས་མེད་ཆོས་རང་ བྱས་པས་ དཔའ་བོ་མཁའ་འགྲོས་ ཟོག་མ་བྱས་བསུ། །བླ་མ་
རང་ གི་ སེམས་ སུ་ བྱོན་ པས་ གཉིས་གཅིག་ཡིན་ཆུ་ལ་ཆུ་ཐིམ་དབྱིངས་སུ་དབྱེར་མི་ཕྱེད། །
འཇའ་ དང་ འོད་ དཀར་སེར་སྣ་ལྔ་དང་སྒྲ་དང་རྟགས་ རྣམས་ སྐུ་གདུང་འབར་བ་ལས་བཤད་པ་བཞིན་
མ་ལུས་པ། །མིག་གིས་མཐོང་རྣ་བས་ཐོས་ ཡིད་ཀྱིས་དྲན་པར་གྱུར་པའི་ ཆོས་འདི་བདེན་པའི་ཡོན་
ཏན་ སེམས་ཅན་ལས་ངན་པའི་བློར་མི་ཤོངས། །འོན་ཀྱང་བྱིན་རླབས་ཀྱིས་མ་ལུས་ཀུན་
བཟང་ཀློང་དུ་ཉེ་བར་འགྱུར། །འདི་བྲིས་དགེ་བས་འགྲོ་དྲུག་མ་ལུས་པ། །རྣམ་
དག་ཡེ་ཤེས་ཀློང་དུ་སྒྱུ་ལུས་དག་གྱུར་ནས། །གཉིས་ཆོས་མི་རྟོག་པའི་ཏིང་ངེ་འཛིན་སྐྱེས་ཏེ་
བདེ་བ་ཆེན་པོ་ལ་འཁོད་དོ་མེད་ཀྱི་དབྱིངས་སུ་མྱ་ངན་འདའ་ གྱུར་ ཅིག །མེ་ལོང་རྡོ་ རྗེའི་
རྣམ་ཐར་གསལ་བྱེད་རྫུན་གྱི་མེ་ལོང་ཞེས་བྱ་བ། དད་གུས་ཅན་གྱི་དཔོན་ཀུན་
གྱིས་ཡང་ཡང་བསྐུལ་ནས། བྱ་ལོ་ཟླ་བ་དང་པོའི་ཚེས་བཅོ་ལྔ་ལ་ཚར་བར་
བྲིས་པ་ལགས་སོ། །ཨོཾ་མ་ཎི་པདྨེ་ཧཱུཾ་ཧཱུཾ། ཨོཾ་ཨཱཧཱུྃ་ཧཱུྃ། འབར་ཁའི་མི་ཁ་བསྡུས་
ཀྱང་ཨེ་མ་གཡས་རེ་ཆུང་། ཧེ་ཧེ་ཧེ། བླ་མ་དམ་པ་དེས་འདས་རྗེས་གསུངས་
-152-



གྲུབ་ཐོབ་མེ་ལོང་རྡོ་རྗེའི་རྣམ་ཐར་བཞུགས།
པ། ང་འགྲོ་སྐྱེ་མེད་ཆོས་ཀྱི་དབྱིངས་སུ་འགྲོ། །རྫོགས་ཆེན་རྣལ་འབྱོར་དུད་
ཡལ་ནམ་མཁའ་འདྲ། །སྟོང་ཉིད་སད་ཆེན་འཁྲུལ་རྟོག་སྤྲིན་ཚོགས་གཏོར། །
ཆོས་སྐུའི་སྣང་བ་ཡིན་ནོ་ཨེ་མ་ཧོ། །སྙིང་ཏིག་རྣལ་འབྱོར་བར་སྣང་འཇའ་ཚོན་
འདྲ། །རང་རིག་ཤེལ་སྒོང་ཁྲི་གདུགས་འོད་དང་མཇལ། །ལོངས་སྐུའི་སྣང་བ་
ཡིན་ནོ་ཨེ་ མ་ ཧོ། །རྒྱ་ གྲོལ་རྣལ་འབྱོར་ནམ་ལངས་ཉི་ཤར་འདྲ། །འཁོར་
འདས་ཀུན་ཁྱབ་གང་མོས་དེར་སྣང་སྟོན། །སྤྲུལ་སྐུའི་སྣང་བ་ཡིན་ནོ་ཨེ་མ་
ཧོ། །ངོ་བོ་སྟོང་པའི་དབྱིངས་ནི་བསམ་བརྗོད་བྲལ། །དེ་ལ་ང་ཐིམ་དགེ་བས་
ཕན་མ་བཏགས། །རང་བཞིན་འོད་ལྔའི་དབྱིངས་ན་ཞི་ཁྲོ་གསལ། །དེ་ཉིད་ང་
ཡིན་སྡིག་པས་གནོད་མ་བསྐྱལ། །ཐུགས་རྗེ་འགག་མེད་དབྱིངས་ནི་སྣ་ཚོགས་
ལྡན། །དེ་ལ་ངས་ཁྱབ་འབྲལ་མེད་སྐུ་གསུམ་དང་། །སྤྲང་པོ་ཡེ་ཤེས་ལུས་སུ་
གྱུར་པ་ལ། །མེད་སྙམ་མ་སེམས་འབྲལ་མེད་ཉག་གཅིག་ལྟོས། །དོན་མེད་
རག་སྐུ་མ་བྱེད་སྒྲུབ་ལ་འབུངས། །གང་འབྱོར་བླ་མའི་གསུང་ཡིན་ཕྱོགས་མེད་
མཆོད། །སྐྱོན་ རྟོགས་ འཐབ་ རྩོད་ མ་ བྱེད་ ཁྱི་ ཕྱུག་ སྤོངས། །ངས་ བཤད་
གདམས་པ་ཉམས་ལོང་གསོལ་བ་ཐོབ། །ཆགས་སྡང་རྗེས་ཆོད་ཐིག་ལེ་ཉག་
གཅིག་ལྟས། །ཞེན་མེད་རྣམ་ཐར་ཡིན་ནོ་ལད་མོ་ཟློས། །རི་ཁྲོད་ཕ་ཡུལ་ཡིན་
ནོ་བྱ་བ་ཐོང་། །དེ་ལྟར་བྱས་ན་སྐྱིད་འབྱུང་མངོན་སངས་རྒྱ། །ཞེས་ཕྱི་རབས་
ཀྱི་དོན་དུ་སྣང་བར་བྱས་སོ།། །།རྒྱ་རྒྱ། དགེའོ།། །།
-153-



༄༅། །རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་
ལོ་རྒྱུས་དང་བཅས་པ་བཞུགས་སོ། །
ཨོཾ་ཨཱཧཱུྃ །བཅོམ་ལྡན་ཀུན་བཟང་སངས་རྒྱས་ཀུན་གྱི་རྗེ། །རྒྱལ་བ་
རིགས་གསུམ་རིགས་འཛིན་ཆེན་པོ་དང་། །སྙན་ཁུང་བརྒྱུད་པའི་བླ་མ་དམ་པ་
རྣམས། །བདག་སོགས་འགྲོ་བ་ཡོངས་ལ་བྱིན་གྱིས་རློབས། ཁྱད་པར་བདག་
བློའི་མུན་སེལ་རིན་པོ་ཆེ། །ཐུགས་དགོངས་ཀློང་ཡངས་ཀུན་ཏུ་བཟང་དང་
མཉམ། །རྣམ་ཐར་མཛད་སྤྱོད་དམ་པ་རིན་ཆེན་ཉིད། །སྐུ་དྲིན་མི་འཁོར་དྲིན་
ཅན་ ཉིད་ལ་འདུད། །ཡི་དམ་ལྷ་ཚོགས་མ་དང་མཁའ་འགྲོ་ལ། །གསོལ་བ་
འདེབས་སོ་བྱིན་གྱིས་བརླབ་ཏུ་གསོལ། །ཆོས་སྐྱོང་བཀའ་སྲུང་ཕོ་མོས་བར་
ཆད་སོལ། །ཀྱེ་མ་བདག་འདྲའི་བན་ལྡོམ་གཞོན་རྒྱལ་གྱི། །ལོ་རྒྱུས་བྲི་བར་
འོས་པ་མ་ཡིན་ཀྱང་། །གུས་ལྡན་སློབ་མས་ཡང་ཡང་བསྐུལ་བའི་ཕྱིར། །ཅལ་
ཅོལ་འགའ་ཞིག་འབྲི་འོ་བྱིན་གྱིས་རློབས། །དེ་ལ་སྤྱིར་མི་མཇེད་ཀྱི་འཇིག་རྟེན་
གྱི་ཁམས། ཁྱད་པར་དུ་ལྷོ་འཛམ་བུ་གླིང་གསེར་གྱི་བྱེ་མ་བརྡལ་བ་ལྟ་བུ་
འདིར་སྐུ་གསུང་ཐུགས་ཀྱི་བསྟན་པ་རིན་པོ་ཆེ་འདི་དར་བར་མཛད་པ་པོ་སྟོན་
པ་ཉིད་དང་མཚུངས་པ་དཔག་ཏུ་མེད་པ་བྱོན་ཞིང་། ཁྱད་པར་དུ་བོད་ཁ་བ་
ཅན་གྱི་རྒྱལ་ཁམས་མུན་པའི་སྨག་འཐིབས་པ་དང་འདྲ་བ་འདིར། ཆོས་ཀྱི་རྗེ་
རིན་པོ་ཆེ་གསུམ་གྱི་སྐུ་དྲིན་ལ་བསྟན་པ་འཛིན་སྐྱོང་སྲུང་བར་མཛད་པ་སྤྲུལ་
པའི་སྐུ་གྲངས་ལས་འདས་པ་བྱོན་ཞིང་། དེ་དག་གི་རྣམ་པར་ཐར་པ་བློ་ཀ་
-154-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
རེས་ཀྱང་ཡིད་ཚིམ་པ་དག་གི་མཛད་པ་ལ། ཡིད་ཕྲོགས་པས་བྲི་བར་མི་ནུས་
ཏེ། སྟོན་པ་དང་བསྟན་པའི་རིམ་པ་རྣམས་ལ་མོས་གུས་ཅུང་ཟད་ཡོད་པ་ཡི་
གེར་བཀོད་པ་ཡིན་གྱི། དད་པ་ཅན་སྐྱིད་མི་ལུག་པའི་ཕྱིར། དེ་ལ་བོད་ཀྱི་ཡུལ་
དུ་རྡོ་རྗེ་གདན་ལྟ་བུ་དཔལ་ལྷུན་གྱིས་གྲུབ་པའི་གཙུག་ལག་ཁང་ཆེན་པོ་བསམ་
ཡས་དང་ཉེ་བའི་འོན་ཞེས་བྱ་བ་དགེ་བཅུ་ཚང་བའི་དབུས་མདའ་བར་གསར་
ཞེས་བྱ་བ། ཨོ་རྒྱན་པདྨ་རིན་པོ་ཆེ་ནས་བརྒྱུད་པའི་སྔགས་པའི་རིགས་རྒྱུད་ངོ་
མ་ཞེས་བྱ་བ། ཕ་ཇོ་སྲས་བསོད་ནམས་དཔལ་ཞེས་བྱ་བ་དང་། ཤཱཀྱ་ཁྲི་མགོན་
ཞེས་བྱ་བ། ཨག་ཚར་ཅན་གྱི་བུ་མོ་ཁྱེར་ཚ་འབུམ་མེ་ཞེས་བྱ་བ་གཉིས་ལ་ངེད་
བུ་ཚ་མིང་སྲིད་ལྔ་ལས། ཆེ་བ་ནི་ཨ་ལྕེ་ལྡན་ནེ། དེ་འོག་ཕུ་བོ་བསོད་ནམས་
འབུམ་བྱ་བ་ཁྱིམ་འཛིན་དུ་བཅུག་པས། ཆོས་བྱས་ཏེ་བྱ་བྲལ་ཞིག་བྱུང་བ་ལ་ཏི་
སེ་ལ་བྲོས་སོ། དེ་འོག་བདག་ཐར་པ་རྒྱལ། དེ་འོག་ནུ་བོ་འཚོ་བྱེད། དེ་འོག་
སྲིང་མོ་འབེར་མོ་བྱ་བ་ཡིན། བདག་ཆུང་བའི་སྐབས་སུ་གསོ་ཤིན་ཏུ་དཀའ་བ་
བྱུང་ཟེར། ཨ་ཁུ་དགེ་བའི་བཤེས་གཉེན་མཁས་པ་བར་གསར་པའི་ཚ་བོ་ཡིན།
ལོ་བཞི་ཙམ་ལོན་དུས་ལུག་གི་བལ་བྲེག་པ་ལ་ཁོང་གི་གོས་མ་བཤུ་ཞེས་སྨྲ།
དད་པ་དང་སྙིང་རྗེ་ཅུང་ཟད་ཡོད། ལོ་དྲུག་བདུན་ལོན་ཙམ་ན། ཕས་ཞག་
འགར་ཡི་གེ་ཁྲིད་པས་འབྱོར་ཀློག་ཚུན་ཆད་བསླབ། རྗེས་ང་རང་གིས་སྦྱོང་
བས་ཤེས་སོ། །གཤར་མ་དཔེ་གོག་ཁྱེར་ནས་བལྟས་ཤིང་བྲིས་པ་དང་མཚུངས་
པར་ཤེས་པར་བྱུང་། རྩལ་ཡིག་འོག་ལེ་གཅིག་ཤེས་ཏེ། ཕྱིས་མཁས་པ་གཞན་
ཅུང་ཟད་བསྟེན་ནས་བསླབ། ལས་ལ་དཔེ་གོག་འདྲ་བ་ཁྱེར་ནས་ཡི་གེའི་རི་མོ་
སྤྱངས། གཙུག་ཏོར་ལ་སོགས་པའི་མདོ་ཕྲན་ཅུང་ཟད་བཏོན། ཕོ་མཆིན་གྱི་
-155-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ནད་བུ་ཅུང་ཟད་ཀྱི་རྐྱེན་གྱིས་ཞང་པོ་སློབ་དཔོན་ཅིག་ཡོད་པས། གཏུམ་མོ་ཅུང་
ཟད་བསྒོམས་པ་དང་། བདེ་མཆོག་ཡིག་བདུན་གྱི་བསྙེན་པ་དུམ་རེ་བྱས་པས་
རྟགས་ཕྲན་དེ་འདྲ་མཐོང་། དེར་མ་སྡུག་མ་ཤི་ནས་ཕས་ཀོང་པོ་ན་མར་ཁྲིད་དེ།
འོག་ཤོད་ཀྱི་མཐོ་སྟེང་དགོན་པར་བླ་མ་དགྱེས་རྡོར་བྱ་བ་ལས་ཀྱེ་རྡོར་དང་བདེ་
མཆོག་གི་དབང་ཐོབ། །དེ་ནས་ཡར་ལ་ལོག་ནས་ཕ་བུ་གསུམ་གྱིས་གཡེ་དང་
སྒོམ་པོར་འཁྱམས། ངས་གཡེར་སྔགས་པ་གཅིག་གི་འཕགས་པ་བརྒྱ་ཚར་
གཅིག་བཏོན། བླ་མ་ནུབ་བྱ་བ་བགྲེས་པོ་གཅིག་ལ་རྟ་མགྲིན་ལྷ་བཞིའི་དབང་
ཞུས། ཁོང་ཕ་བུ་གཉིས་ཀྱིས་གཡེར། མ་བསྡད་པར་སྒོམ་པོ་སྟོད་དུ་སོང་ཡོད་
པས་རྗེས་སུ་སྙགས། ཕས་རྩིག་གཟོ་འདྲ་བྱེད་ཀྱིན་འདུག །ངས་ལོ་དགུ་
ལོན་དུས་ན་འགྲོན་གྱི་དགོན་པར་མཁན་པོ་གཙང་པོ་བྱ་བ་འདུལ་བ་དང་།
སྤྱོད་འཇུག །བརྟག་གཉིས་ལ་སོགས་པ་མཁྱེན་པ་ཞིག་ལ། ཡོངས་རྫོགས་ཀྱི་
དགེ་བསྙེན་ བྱས་བཙུན་པར་བསྲུངས། སློབ་དཔོན་དགེ་ སློང་ གཅིག་ ལས་
རྡེའུའི་དཀའ་ཐུབ་དང་། སྤྱན་རས་གཟིགས་གང་པར་ཕུག་མོ་ཆེ་ནས་ཐོན་པའི་
ལུང་བག་ཙམ་ཞུས། རྡེའུའི་དཀའ་ཐུབ་བྱས་པས་ཤིག་ནད་ཚབས་ཆེ་ལ་དར་
དྲག་པ་ཁོང་ནས་ཤིག་ཁ་ནས་ཡར་བྱུང་། གོས་རས་གླེགས་གཅིག་གི་ཤན་
འགག་རན་པ་ཞིག་ལས་མེད་པས་ཅུང་ཟད་ཉེན་ན་ཡང་ཆོས་ཁོ་ན་ལ་མོས་
པས་ལེགས་པར་བྱུང་། དེར་ཕ་འདས་ལྟས་བཟང་པོ་བྱུང་། ང་ལོ་བཅུ་གཅིག་
ལོན་པ་ཞིག་གིས་ནུ་བོ་ལོ་དྲུག་ལོན་པ་ཞིག་སྐྱོང་དགོས་པ་བྱུང་། དེ་དུས་རྗེ་ཨོ་
རྒྱན་པ་ཨེ་ན་ཕྱགས་ཕེབས་ཡོད་པ་ཐོས་པས། ང་རང་གཅིག་པུས་མཇལ་དུ་
ཕྱིན་པས། གཉལ་སྟོད་ཀྱི་ལུང་ལ་གཅིག་གི་ཕུར་ རྗེས་སླེབས། ཆོས་འབྲེལ་
-156-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
ཙམ་ཐོབ། ཞག་གཅིག་བསྡད་ནས་ནུ་བོ་ ཁྲིད་ནས་ཞང་པོ་ཅན་དུ་བསྐྱལ།
བདག་སློབ་དཔོན་ཚུལ་རྒྱལ་བྱ་བ་ཞིག་གིས་ཁྲིད་ནས་གདན་ས་ཕག་མོ་གྲུར་
ཕྱིན། དེ་དུས་ལོ་བཅུ་གཉིས་ཙམ་ལོན། མཁན་པོ་ཡེར་པ་དང་ སློབ་དཔོན་
མངའ་རིས་པ་གཉིས་ལས་དགེ་ཚུལ་གྱི་བསླབ་པ་བླངས། བླ་མ་ལྷ་ཁང་པ་བྱ་
བས། ཕག་མོ་ཁམས་གསུམ་མའི་བརྡ་བཞིའི་བྱིན་རླབས་ཀྱི་ཆོས་སྒོ་ཕྱི་རིན་པོ་
ཆེ་གྲགས་ཡེ་བ་དཔལ་ཕག་མོ་གྲུབ་པའི་སྤྲུལ་པ་དེ་ལས་རྗེ་ནཱ་རོ་པའི་ཆོས་དྲུག་
རྙིང་མ་དང་། ཆོས་རྗེ་འབྲི་གུང་པའི་འཁྲུངས་ཆོས་ཟབ་ཆོས་དང་བཅས་པ་ལོ་
ལྔའི་བར་ལ་ཞུས། དེའི་བར་སྐབས་སུ་བླ་མ་འཚེར་སྟེངས་པ་བྱ་བ་ཞིག་ལས་
བརྟག་གཉིས་རྔོག་ལུགས་ཤེས་པ་ཙམ་དུ་སྦྱངས། བླ་མས་གསུངས་པ་ནི་མིན།
ངའི་རྟོགས་པ་བསྐྱེད་རྫོགས་ལ་འབྱམས་པས། དེ་གཉིས་བསྡུར་ན་སྐད་ཅིག་
མའི་རྟོགས་པ་བསྐྱེད་རིམ། དེའི་རང་བཞིན་མི་དམིགས་པ་དེ་རྫོགས་རིམ་དུ་
འདུག་སྙམ་པ་ཞིག་བྱུང་སྟེ་རྟོགས་པ་མ་སྐྱེས་སོ། །དེའི་གོང་དུ་ཡུལ་ན་ཡོད་
དུས་ཆུང་དུས་ ཨ་ནེ་སློབ་ དཔོན་མ་ ཞིག་ཡོད་ པར་ འདུག་ པའི་བེའུ་བུམ་
གཅིག །ཕས་ཁྱེར་བྱུང་བས་འཁོར་འདས་དབྱེར་མེད་བྱ་བ་ཞིག་འདུག་ནས་དེ་
ལ་བསམ་པས་རྟོགས་པ་ཅིག་འཆར་ལ་ཁད་པ་ཞིག་བྱུང་བ་ལ། དེ་ནས་ཐེ་
ཚོམ་གྱིས་སོང་། བྱིས་པ་རྣམས་རྩེ་བའི་སར་བསམ་གཏན་སྒོམ་པ་གང་བཟང་
འགྲན་ནོ་བྱས། ལུང་པའི་ཕུར་ཤིང་ལེན་ དུ་ ཕྱིན་ པས། བྲག་ཕུག་ གམ་ བྱ་
སྐྱིབས་འདུག་པ་དེར་བསྡད་ན་རི་ཁྲོད་ཀྱི་བག་ཆག་གཅིག་གདའ། གཞན་ཡང་
བླ་མ་ལ་ཀྱེ་རྡོར་གྱི་ཕྲན་བུ་འདྲ་བ་དང་། རྩ་ལྟུང་དང་། བླ་མ་ལྔ་བཅུ་པ་ལ་
སོགས་འགའ་རེ་ཞུས། སྐབས་སུ་དཔོན་སངས་ཤེ་བྱ་བ་ལྷ་མཁས་ལ་དད་པ་
-157-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཆེ་བ་ཞིག་གི་སར་ལྷ་བསླབས་མ་ཎི་ཡིག་དྲུག་རེ་མང་དུ་བསྒྲངས་པས། ནམ་
མཁའ་ནི་མིན་ས་གཞི་ལ་ཁང་བུ་ལེགས་པོའི་ནང་ན་སྤྱན་རས་གཟིགས་ཕྱག་
བཞི་པ་ཞིག་བཞུགས་པའི་དྲུང་དུ་མཇལ་བ་ཡང་རྨིས། དེའི་བར་སྐབས་ཤིག་
ཏུ་སློབ་དཔོན་བྱ་སྟོན་བྱ་བའི་ཕྱག་ཕྱི་ལ། གྲ་ཕྱིར་བླ་མ་ཁྱུང་ནག་ཤཱཀྱ་དར་
ལས་ཕུར་པ་རྩར་ཐུང་ཇོ་མོ་ལུགས་དང་། གཤིན་རྗེ་གཤེད་དང་། དགྲ་ནག་ཚེ་
བདག་ཀུན་གྱི་དབང་ཀུན་གྱི་དབང་རྒྱུད་གདམས་ངག་ལས་ཀྱི་གཤིན་རྗེའི་
ཞལ་གྱི་ངོ་སྤྲོད་ཚུན་ཆད་ཐོབ། ཕྱག་རྡོར་རས་ཆུང་བའི་ལུང་བག་ཙམ་ཡང་
ཕག་མོ་གྲུར་ཞུས། ཡང་དེ་དུས་སེ་གསོ་པ་མཁན་པོ་རིན་པོ་ཆེ་དང་མཇལ།
སློབ་དཔོན་རྗེ་ཚ་བ་བྱ་བ་ལས་མགོན་པོ་ཕྱག་བཞི་པ་རྒ་ལོའི་ལུགས་ཞུས།
ཕག་མོ་གྲུར་ཡང་ཕག་མོ་གྲུ་པའི་ཞལ་མྱུར་ལྷ་དང་། དར་དམར་མ་ཟབ་ཆོས་
སུ་སྒྲུབ་སྐོར་དང་དབང་འགའ་ཞུས། བླ་མ་རྔོག་པའི་ཀྱེ་རྡོར་གྱི་ཡུམ་བཀའ་དེ་
དཀོན་པ་ཡིན་ཟེར། མཆེད་གྲོགས་མང་པོའི་ཟླ་ལ་ཞུས། མ་ཡཱ་རྔོག་ལུགས་
ཆོས་དྲུག་དང་། མཁའ་སྤྱོད་མ་དཀར་མོ་ཞུས། ཆོས་རྗེ་རང་གིས་བསྐོས་པའི་
གདན་ས་པ། བླ་མ་དར་མ་མགོན་ལས་རྒྱལ་བ་རྒྱ་མཚོ་དང༌། སྐུ་གསུམ་ངོ་
སྤྲོད་ཞུས། སློན་དཔོན་དབོན་པོ་བསོད་ནམས་རྡོ་རྗེ་ལས་ཀུན་རིགས་ཆགས་
ལོ་ ལུགས་ དང༌། སྨན་ བླའི་ མདོ་ ཆོག་ དང་། དོན་ ཞགས་ དང་ དངུལ་ ཆུའི་
གདམས་པ་དྲང་སྲོང་གཞུང་སྐྱེས་ཀྱིས་མཛད་པ་ཞུས། སློབ་དཔོན་རྒྱལ་སྟོན་
ལས་ནཱ་རོ་པའི་འགྲེལ་ཆེན་གྱི་ལུང་ཞུས། བླ་མ་རས་པ་དང་སློབ་དཔོན་མཁས་
པ་བསོད་ནམས་རྡོ་ རྗེ་ལས་དྲག་སྒྲུབ་དང་རྩ་རླུང་གི་ གདམསཔའི་ གནད་
གཅིག་ཞུས། ཆོས་རྗེ་པ་ལས་རྒྱུད་བླ་མའི་ལུང་དང་། རས་ཆུང་བསྙེན་སྒྲུབ་
-158-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
ལག་ལེན། དོ་ཧ་ལ་སོགས་ལུང་མང་དུ་ཞུས། དེའི་བར་སྐབས་གཅིག་ཏུ་འོན་
དུ་ཡོང་བ་གཅིག་དང་ཕྱིས་དབྱར་གཅིག་གང་པོ་སྒང་དུ་བསྡད་པ་གཅིག་སྟེ་
གཉིས་ལ་སོགས་པས་ལོ་བདུན་བསྡད་ཀྱི་རིང་ལ། ལམ་འབྲས་ཞ་ལུགས་
ཁྲིད་ཀྱི་ལུང་ནས་ཞི་བྱེད་མོ་ལུགས། ཕྱག་རྒྱ་ཆེན་པོ་ཆ་གཉིས་མ། ཞོལ་གྱི་
བདུད་རྩི་དམ་ལ་སོགས་མི་གཡོ་བ་སྐོར་གསུམ། འདུལ་བ་མིན་པ་མཁྱེན་ཚོ་
མའི་བར་ཞུས། དེ་ནས་མཚུར་ཕུར་བསྡད་ཡོད་དུས་སུ་ཆོས་རྗེ་པ་འཁྲུངས་པའི་
ཡ་མཚན་ཐེངས་གཅིག་གཉིས་ཐོས། དེ་ནས་གྲ་པའི་ཞི་བྱེད་པ་ཏི་སེ་ལ་ཕྱིན་
པ་དཔོན་གཡོག་གཉིས་གྱིས་གླང་གོར་དུ་ཆོས་རྗེ་པ་ལོ་བདུན་ལོན་པ་ཞིག་
དང་མཇལ་ནས། ཆོས་གསུངས་རྣམ་ཐར་རྒྱས་པ་གཅིག་འདུག་པ་དེ་ཁོང་ལ་
བསྐུར་ནས་སྟོད་ལུང་མདོ་བར་སོང་ཞིག་གསུངས་ པ་ འདུག་པ་ལས། ཁོང་
གཉིས་བྱུང་རྣམ་ཐར་ལ། ལ་ལས་དད་ལོག་བྱས། བདག་སྔར་ནས་མོས་པའི་
སྟོབས་ཀྱིས་ནམ་ལ་བྲིས། ཁོང་གཉིས་ཞག་གསུམ་ལས། བསྡད་དུ་མ་བཙུད་
བར་ཕུད། ངེད་རྣམ་ཐར་ལ་བལྟས་ཤིང་མོས་པ་དྲག་པོ་སྐྱེས་པས། རྨི་ལམ་ངོ་
མཚར་ཅན་བཏུད་མ་མང་པོ་བྱུང་ནས། ང་རང་གིས་དང་བླངས་བྱས་ཏེ་ལ་སྟོད་
དུ་ཕྱིན་དིང་རི་གླང་འཁོར་བལྟས། བྷུ་ཅུད་ཕྱིན་དགེ་ཚུལ་མཛད་མ་ཐག་དང་
མཇལ། གྲུབ་ཆེན་པ་དང་། ཆོས་རྗེ་པ་གཉིས་ལ་བླ་མའི་ཞུ་ཡིག་དང་ཕྱག་རྟེན་
ཡོད་པ་རྣམས་ཕུལ་ཐུགས་ལ་འདོག་པར་མཛད། དྲུང་སི་བ་བསྲུང་པའི་བསྙུང་
གཡོག་པ་བདག་གིས་བྱས། ང་རང་ལའང་འགོས་ནས་མིག་དེ་ཤོར་བྱུང་། དེ་
དུས་ནམ་ཟླ་སོས་ཀ་ཡིན་པ་དང་། ན་བས་ཆོས་མ་ཐོབ། དེ་ནས་མཚུར་ཕུར་
ཕྱིན་ལན་སྦྱར། བླ་མ་ཨོ་རྒྱན་པ་གོང་དུ་གདན་དྲངས་པའི་ཞར་ལ་མཚུར་ཕུར་
-159-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
ཚུར་བྱོན། གཉན་རས་ལ་དྲུང་གིས་སྙིང་ཏིག་ཞུས་པའི་ཞར་ལ་ཐོབ་སྟེ་མཁས།
དྲུང་ནས་གཡོར་པོ་གུང་གསལ་དུ་གདན་དྲང་པའི་ཕྱགས་ཕྱི་ལ་ཡོད་པ། བླ་མ་
སྒོམ་པ་བྱ་བའི་བཟང་པོ་དེ་ལ་ངས་མདོ་སྡེ་རྒྱན་གྱི་ལུང་དང་། རྨི་ལམ་འབྲེལ་
བ་གསུམ་ལྡན་ཞུས། མཚུར་ཕུར་སླེབས་པའི་དུས་སུ་དྲིན་ཅན་མེ་ལོང་པའི་
ཐུགས་རྗེའི་ཐག་པས་བཟུང་སྟེ་ལྷོ་བྲག་མཁར་ཆུ་ནས་འབྲི་གུང་གཅུང་རིན་པོ་
ཆེའི་སློབ་མ་སྒོམ་ཆེན་གསུམ་ལ། རི་མོ་དེ་ལ་ནན་ཆག་གཅིག་སློབས་ལ་ང་
ཅན་དུ་ཤོག་གསུང་བྱུང་ཡང་། ཆོས་ རྗེ་པ་སྐུ་ལུས་མ་རྒྱས། ཁོང་དྲག་ཤོས་
བཀའ་ཆགས་སྡང་བྱས་པས་ཁོང་བློས་མ་ཐེངས་པར་ལོ་གཅིག་ལྷག་ལུས།
ལར་མཚུར་ཕུ་ལ་སྟོད་དང་། ས་སྐྱར་ཡུག་གཅིག་བསྡད་པ་བརྩིས་པས་ལོ་བཅུ་
གཅིག་ཙམ་ཐོས་བསམ་ལས་སྒོམ་པ་ཆེར་མ་བྱུང་། གྲུབ་ཆེན་པ་དང་ཆོས་རྗེ་པ་
གཉིས་མཇལ་འདོད་པ་རྐྱེན་ཅིག་གིས་མ་མཇལ། དེ་ནས་ཤམ་པོ་གངས་སུ་
དྲིན་ཅན་མེ་ལོང་པ་དང་མཇལ། ཡར་ཀླུང་དུ་སླེབས་ནས། གྲ་ཕྱིར་བླ་མ་དགེ་
སློང་སྔར་ནས་ཟབ་ཆོས་ཞུས་པ་གཅིག་ཡོད་པས། དགོན་ཆུང་ཞིག་ཏུ་དགུན་
ཐོག་གཅིག་བསྡད་དེ་ཆོས་ལྷག་མ་ཞུས། ཡར་ཀླུང་དུ་བླ་མ་ནམ་མཁའ་བ་ལས་
གསང་སྐོར་གནད་ཀྱི་ངོ་སྤྲོད་ཞུས། སྐལ་ལྡན་དགོན་པར་བླ་མ་རིན་པོ་ཆེ་ཆོས་
ཀྱི་སེང་གེ་ལས་ཀྱང་། སློབ་དཔོན་རིན་ཆེན་སེང་གེ་ནས་བརྒྱུད་པའི་གསང་
གནད་ཀྱི་ངོ་སྤྲོད་དང་། མཁར་ཆུ་དམ་པའི་ཧཱུཾ་སྐོར་ལ་སོགས་པ་ཟབ་ཆོས་ཞུས།
དེ་དུས་ཡང་དྲིན་ཅན་གྱི་ཐུགས་རྗེས་བཟུང་སྟེ། གསུངས་ཤོག་རྟེན་དང་བཅས་
པ་བསྐུར་ནས་བླ་མ་སྐལ་ལྡན་པ་འབྱོན་པའི་ཟླ་ལ་ཅིས་ཀྱང་ཤོག་གསུངས་
ནས་ཕྱིན། དེ་ནས་ཐུགས་རྗེས་བཟུང་ནས་ལྟོ་གོས་ཆོས་གསུམ་གྱིས་བསྐྱངས།
-160-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
རྫོགས་པ་ཆེན་པོ་སྙིང་ཏིག་གི་གཙོས་པའི་ཟབ་ཆོས་དང་ཕྱག་དཔེ་བཞུགས་སོ་
ཅོག་ གི་ ལུང་མཛད་ དེ། ཤིན་ཏུ་ཐུགས་ རྗེས་བཟུང་། བླ་མ་ མདོ་ རས་ པས་
བཞེངས་པའི་བུམ་ཆུང་གི་ཁང་པའི་ནང་ལ་དབྱར་རིལ་པོ་གཉིས་སུ་རི་མོ་བྱས་
མཁར་ཆུ་བཟང་པོར་འདུག་པས་ཁམས་འདུས་བག་ཙམ་ཡང་བྱུང་། ཁྱད་པར་
དུ་ཤིག་ནད་དྲག་པོ་དགུན་ཐོག་གཅིག་བྱུང་། དེ་དུས་གོས་ཀྱང་རི་འགག་ཟད་
པོ་གཅིག །ཟླ་གམ་ཞན་པ་གཅིག །རས་ཐང་ཐེང་པོ་ཞིག་དང་གསུམ་ལ་ཉིན་
གོས་མཚན་གོས་ཡིན། རྟོགས་པའི་ཐ་ལོ་གོ་ཡུལ་ཐེབས་གཅིག་ཀྱང་སྐྱས། ཡི་
གེ་དུ་མ་གཅིག་བྱས་ནས་གཟིགས་སུ་ཕུལ་བས། བླ་མ་ཀུན་དགའ་བས་ཁྱོད་
ཞིབ་པར་འདུག་གསུངས་ནས་མཉེས། དེ་ནས་བདག་གིས་བླ་མེད་ཆེན་པོ་འདི་
སྟེར་བར་མི་ཡོང་། སྒོམ་ཆེན་པ་ཆོས་ཀྱིས་ཕོངས་པ་རེ་རེ་ཙམ་བྱུང་ན། ཁྲེགས་
གཅོད་འདི་བྱེད་པར་ཞུས་པས། ཁྱེད་འོང་བ་ཀུན་གྱིས་བྱས་པས་ཆོག་པ་ལ་མི་
བྱེད་མི་འོང་བ་ཀུན་གྱིས་བྱེད་པར་འདུག་གསུངས་ནས་རྗེས་གནང་ཡང་ཐུགས་
རྗེས་བཟུང་། དུས་སྐབས་ཤིག་ཏུ་ཆོས་ཞུ་ཚོ་གཅིག་འདུག་པའི་དབང་ཞར་ལ་
མཚམས་ལ་ཡོད་པ་ལ་ཤོགས་གསུང་ནས་དབང་ཚར་བས་ཚོགས་ཀྱི་རྗེས་ལ།
ལ་ལ་གྱེས་སོང་བ་ཞིག་ལ། བླ་མ་རིན་པོ་ཆེའི་དབུའི་སྟེང་གི་ནམ་མཁའི་ཐད་
སོར་ཟུར་ན་མགོན་པོ་ཕྱག་བཞི་པ་ཆུང་ངུ་ཞིག་བཞུགས་པ་མཐོང་། དེ་དང་
དུས་མཚུངས་སུ་གཟིམས་ཁང་གི་སྒོའི་ཐད་ན་ཡར་ གཟིགས་པས་བཞུག་
གདན་ལེགས་པོ་མ་དྲན། མ་སྔགས་ཀྱི་སྲུང་མ་དཔལ་ཨེ་ཀ་ཛ་ཊི་མཐིང་མོ་
ཞིང་དབྱུག་དང་སྤྱང་མོ་བསྣམས་པ། སྐུ་ཐོག་གཉིས་བརྩེགས་དང་མཉམ་པ་
གཅིག་བཞུགས་པ་མཐོང་། དེ་ནས་ཡུག་གཅིག་ན་སྒོའི་ཕྱི་རོལ་གྱི་སྒོ་ཕུག་གི་
-161-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འོག་ན་ལས་མཁན་ཁྲག་རལ་ཅན་གཉིས་ཀ་མར་བལྟས་ནས་ཁྲག་གི་མཚོ་ཆུང་
གཅིག་ནས་ལག་པ་གཉིས་ཀྱིས་བཅུས་ནས་འཐུང་བ་མཐོང་། དེ་ཀུན་ཞུས་
པས་གོང་མ་གཉིས་ལ་ཅི་ཡང་མི་གསུང་། ཕྱི་མ་དེ་ལ་དམ་ཉམས་གཅིག་འཆི་
བའི་རྟགས་ཡིན་གསུངས། གཞན་ལྷ་ཞལ་དང་ཉག་ཉོག་ར་རིམ་མཐོང་། ལྷ་
ཆེ་ཤོས་དེ་བག་ཙམ་མཐོང་བ་ལགས། དེ་རེས་ལོ་ལྔ་བླ་མ་འདུ་འབྲལ་མེད་
པར་བསྟེན། སྔར་ལོ་གསུམ་དང་བརྒྱད་བསྟེན། ད་དུས་མཁར་ཆུའི་ནུབ་ངོས་
སྨད་ན་ཨོ་རྒྱན་གྱིས་བཞུགས་པའི་སྙུག་ཚལ་སྤྲུག་བྱ་བ་དཀྱིལ་འཁོར་ཟླ་གམ་
ཡོད་པ་ཞིག་འདུག །དེ་ལམ་ལ་ཅུང་ཟད་ཉེ། དེའི་ཞོགས་གཅིག་ན་བར་ཆོད་
བྱེད་པ་ཆུ་འཕྱར་ནས་འབབ་པ་ལ་རླུང་བརྒྱབ་པས་སྐད་ཤིན་ཏུ་འཇིགས་པ་སྣ་
ཚོགས་འོང་བ། ནགས་ཚལ་འཐུག་པོ་ཡོད་པ་མི་མ་ཡིན་གྱི་སྐད་ཉིན་མོ་ཡང་
སྒྲ་སྒྲོག་པ་ཞིག་ཏུ་དགུན་ཐོག་གཅིག་ང་རང་གཅིག་པུས་དགེ་སྦྱོར་བྱས་པས་
དགེ་སྦྱོར་ཡང་འཕེལ་བར་བྱུང་། བཅོམ་ལྡན་འདས་མའི་རྟགས་རྐྱང་འགའ་
ཟུང་བྱུང་། ཤེས་རབ་ཀྱི་རྩ་ཁ་ཡང་སྐྱེས་ནས་མགུར་མའང་འགའ་བྱས། དེ་
ནས་དྲིན་ཅན་བླ་མ་མ་གཤེགས་ཙམ་ལ་ཡར་ཀླུང་དུ་འོང་། ཚར་སྟེང་གི་དགོན་
ཆུང་དེ་བཏབ། དེའི་དགུན་སྟོད་ལ་ལས་ཡུར་མ་ཐོན། ལ་ལས་མགོ་ལ་མ་བྱེད་
པ་དེ་ལ་སྐུ་གཤེགས་པ་སེམས་ཀྱིས་ཚོར་ཏེ། ང་རང་གཅིག་པུས་མཁར་ཆུར་
སླེབས་ལ་ཁད་དུ་ཕྱིན། གྲོང་པའི་ལྷོ་བྲག་སྟོད་ལས་མ་ཐོས། མར་ལ་ཕྱིན་པས་
ས་སྟེགས་ཀྱི་ཐད་ཁར་བླ་མའི་སྲས་པོས་མཁར་ཆུའི་བྱ་བ་ཚར་ནས་སྒྲགས་
ངོས་སུ་བྱོན་པ་དང་མཇལ་ནས་གྲའི་ཕུ་ཚུན་ཆད་ཕྱགས་ཕྱིར་འོང་། སྙུང་ལུས་
པུར་སྦྱངས་པས་རྟེན་བྱོན་པ། ཞལ་ཆེམས་ཚན་པ་གཉིས་ལ་སོགས་པ་གནང་།
-162-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
ཡར་ལུང་དུ་དགོན་ཆུང་དེར་ཟླ་མཆོད་གཅིག་བཙུགས་ཏེ་བསྡད། དེ་ནས་ཡུན་
མི་རིང་བ་ལ་སྐྱོ་བ་བསངས་པ་ལ་གནས་གཏད་ལ་ཙཱ་རི་རྙིང་མར་གནས་ཆེན་
དུ་བདག་རང་གཅིག་པུར་བསྒྲོད་དེ་ཕྱིན། ལར་གཡུ་མཚོ་བསྐོར་བར་ཁྲལ་དང་
དད་ འབུལ་ བསྡུས། ལམ་སྣ་བ། འགྲོ་མགོན་དཀོན་གཉེར། གཏོར་གཉེར།
མ་རྒན། གླིང་སྒྲུབ་ལ་སོགས་ཆུ་གདན་ཆུ་གས་དུམ་དང་བཅས་པས་བསྐོར་
བར་གདའ། བདག་རང་གཅིག་པུས་ཆུ་སྟན་ཆུ་ཞྭ་གཅིག་ཡོད། ཙཱ་རི་ཡུལ་ཆུང་
ཚུན་ཆད་སྟོན་པ་གྲོགས་པོ་གཅིག་ཡོད། དེ་ནས་ལ་ཆུང་གཅིག་བརྒལ་བ་ན་
ཀྲིག་མོ་ལྷའི་ནེ་རིང་བྱ་བའི་ལུང་པ་ན། རང་བྱུང་རྡོ་སྐུའི་མཆོད་རྟེན་ཆུང་ཆུང་
གཅིག་གདའ་བ་ལ་འཇའ་ཚོན་ཟུག་པ་མཐོང་། འགྲོ་དོན་ནམ་དེ་ཡོང་ཟེར་བ་
གདའ། དེ་ནས་ཀ་ལ་དུང་མཚོ་བྱ་བ་ནས་ལ་ཆུང་བརྒལ་བ་ན་ལྷ་མོ་ལ་བྱ་བའི་
གཤམ་ན། དཔལ་ལྷ་མོ་རང་བྱུང་རྒྱལ་མོ་རེ་མ་ཏཱི་ཆུའི་ཞལ་ཁེབས་ཡོད་པ་
མཐོང་། དེ་ནས་དཔལ་ཤེལ་གྱི་རི་བྱ་བའི་གངས་འདབས་གཅིག་ལ་འཛེགས་
ཕྱིན་པས་ལམ་ཅུང་ཟད་ནོར་ནས་ཆར་ལྷགས་ཀྱིས་ཅུང་ཟད་ཉེན། དེ་ནས་མ་
མགོན་གྱི་བླ་མཚོ་དང་མཚོ་མོ་འོད་འབར་བ་བྱ་བ་འདུག །རྒྱུས་མེད་པས་བྲག་
ཕུག་ཡོད་པ་མ་རྙེད་པར་ཞག་གཅིག་གནས་ཀྱིས་ཅུང་ཟད་ཉེན། དེ་ནས་ལ་
ཆུང་གཅིག་བརྒལ་བའི་ སར་གཡུ་མཚོ་ཟླུམ་པོ་བྱ་བ་གྲགས་པ་ཅན་ དེར་
སླེབས། དེར་ལས་དག་པ་ཀུན་གྱིས་མཐོང་སྣང་གཟིགས་སྣང་མང་པོ་འཆར་
བར་ཡོད་པར་གདའ། བན་ལྡོམ་བདག་ལ་ནམ་མཁའ་རྣམ་དག་སྣ་སྤྲིན་གྱིས་
མ་བསྒྲིབས་པ་སྟོན་ཁའི་ནམ་མཁའ་ལྟ་བུ། འོག་ན་མཚོ་ཤིན་ཏུ་དངས་བ་རྙོག་
པ་དང་ཉ་ལྕིབས། སྔོ་ལྡུམ་འབག་འབོག་ལ་སོགས་པ་མེད་པ་ཤིན་ཏུ་དངས་པ་
-163-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལ་མེ་ལོང་གཡའ་དག་པའི་ནང་ལྟ་བུ། དེ་གཉིས་ཀྱི་བར་རམ་མཚོའི་ནམ་
མཁའ་ལ་འཇའ་ཚོན་ཤིན་ཏུ་དངས་པ་རི་མོ་གཅིག་ཐུར་ལ་ཟུག་པ་དེ་གསུམ་
དུས་གཅིག་ལ་དེར་སླེབས་མ་ཐག་གི་ཉི་མ་སྔ་དྲོ་དང་པོ་ལ་མིག་གི་ཡུལ་དུ་
མངོན་སུམ་དུ་མཐོང་ངོ༌། །དེར་ཕུག་པ་གཅིག་ཏུ་ཞག་གསུམ་བསྡད་ཅུང་ཟད་
གཉན་ པར་ འདུག །བདུན་ ལ་ སོགས་ པ་ ཞག་ འགའ་ བསྡད་ སྙམ་ པ་ ལ།
རྒྱགས་ཕྱེ་མ་ཐེག་པས་ལམ་ནོར་ན་སྙམ་མ་བསྡད། དེ་ནས་གཡུ་མཚོ་སྐྱོག་མོ་
དང་། སྟག་ཚང་རོང་བྱ་བ་ཤིན་ཏུ་གཉན་ཟེར་བ་ཞིག་ཏུ་བར་ཞག་གཅིག་
བསྡད། ཡང་ལམ་དུམ་གཅིག་ནོར་བས་གངས་ཡོད་པའི་ལུང་ཆུང་གཅིག་ཏུ་ཉི་
མ་འཕྱིས་པས་ཕུག་པ་མ་རྙེད་པར་མཚན་ཡལ་ལེ་ཆར་པས་ཉེན། དེ་ནས་ངོ་
མཚར་རོང་བྱ་བ་ནས་དཀྲིག་མོ་ལྷའི་ནེ་རིང་དུ་ཞག་གཅིག་བསྡད། དེ་ནས་
སྔར་གྱི་ཐམས་ཅད་དགུན་གཞུགས་བྱེད་པའི་གཞི་ཆེན་མོར་སླེབས། ཞག་བཅུ་
ལྷག་ཙམ་བསྡད། དེ་ནས་བྱར་སྨད་དུ་ཕྱིན། བླ་མ་དྷརྨ་བྱ་བ་བདག་གི་བླ་མའི་
མཆེད་གཅིག་འདུག་པ་དེས་ཐུགས་ལ་བཏགས། མཛོ་འམ་སྐྱེ་དམན་མ་བརྟེན་
པ་གཅིག་བྱ་སྙམ་པ་ལགས་ཞུས་པས་མི་འཐད་པས་ཆོས་ཀྱི་རྗེ་ཡབ་སྲས་དྲི་
གསུངས་པ་ཡན་ཆད་བྱོན། དེ་འདྲ་སོགས་ཀྱི་བསླབ་བྱ་མཛད། དེ་ནས་ཚར་
སྟེང་དུ་གཞི་བྱས། མཚུར་ཕུ་དང་སེ་གསོབ་ཏུ་མཁན་པོ་རིན་པོ་ཆེའི་དྲུང་དུ་
ཕྱིན། སྙིང་ཏིག་སྤྱོད་གཟེར་ལྔ་རྣམས་ལ་མཉེས་པའི་གསུང་བྱོན་པས་དཔེ་བྲིས་
ལུང་དང་བཅས་པ་ཕུལ། མཚུར་ཕུར་ཆོས་རྗེ་ལ་རྒྱུད་བཅུ་བདུན་ལ་སོགས་ཀྱི་
ལུང་བྱས། སྐབས་ཤིག་ལ་སྟོད་དུ་གྲུབ་ཆེན་པ་དང་མཇལ་བ་ལ་ཕྱིན་པས་
ལམ་ཁར། ས་ཆ་ཤངས་སུ་ཐེ་བའི་ལང་འགྲོ་བྱ་བའི་ཡུལ་ན། ལོ་བརྒྱད་ཅུ་
-164-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
ཙམ་བཞེས་པའི་ལྷ་ཆེན་འཁོར་བན་བྱ་བའི་སྔགས་པ་གཅིག་ལས། གཤིན་རྗེ་
ཚེ་བདག་གི་སྐོར་དང་སྣ་འགའ་ཞུས། དེ་ནས་ཡར་ནུབ་ཕྱོགས་ལ་ཆུང་ཞིག་
བརྒལ་བ་ན་མཚར་བྱ་བའི་ལུང་ཆུང་ཞིག་ཏུ་གསང་སྐོར་གྱི་བདག་པོ་ལྕེ་སྒོམ་
ནག་པོར་གྲགས་པ་དེའི་ཡང་ཚ་ཡོད་པར་འདུག་པ་དང་། ལམ་འཛོལ་ནས།
ཁོང་ལྕེ་སྒོམ་གྱི་མག་ཚའི་བརྒྱུད་པའི་ཞལ་ངོ་སློབ་དཔོན་སྒོམ་པ་བྱ་བ་བསྒྲེས་
པོ་ཞིག་ལས་ གསང་སྐོར་སྙན་བརྒྱུད་ངོ་སྤྲོད། མཁས་པ་བི་མ་ལའི་བསམ་
གཏན་མིག་གི་སྒྲོན་མེའི་ཁྲིད་རྫོགས་པ་དང་། རྩ་བའི་རྒྱུད་ལྔ་ལས་འཕྲོས་པའི་
ལྷ་རྒྱུག་འདྲེ་རྒྱུ་ཡན་ཆད་ཀྱི་དཔེ་བྲིས། ལུང་ཐམས་ཅད་མ་ལུས་པར་ཞུས། དེ་
ནས་ ལ་སྟོད་དིང་རི་སྣམ་རུ་སླེབས། ལ་སྟོད་ གཞོན་ དགའི་ གདུང་བརྒྱུད།
དཔོན་པོ་དབང་སྒྲུབ་བྱ་བ་ལས། ཡང་དགོན་པའི་རི་ཆོས་དང་གསང་སྐོར་གྱི་
མན་ངག་བསམ་གཏན་མིག་གི་སྒྲོན་མེ་ཐིག་ལེ་ཕྱི་ནང་ལ་སློབ་པ་ཡོད་པ་
རྣམས་ཞུས་ཤིང་གནང་། ལོ་སྟོད་དུ་ཐེངས་གཉིས་པོ་དེ་ལས་མ་ཕྱིན། མར་
ལམ་གཙང་གྲོམ་པ་ས་སྐྱ་བའི་ཐད་ན་བླ་མ་བཀྲ་ལུང་བ་བྱ་བ་བཟང་པོ་གཅིག་
ལ་ ཕྱིན། ཡང་ལན་ གཅིག་དེར་གཏད་ནས་ཕྱིན་པའི་ལན་གཉིས་ལ། ཆོས་
བཅོམ་ལྡན་འདས་གཤིན་རྗེ་དགྲ་ནག་གི་དབང་རྫོགས་པ། རྒྱུད་གདམས་ངག་
མ་ལུས་པ། རབ་ཏུ་གནས་པའི་ཆོ་ག་ཚེ་དཔག་མེད་མདོ་ལུགས་ཀྱི་ཆོ་ག །བླ་
མ་གཉན་ལ་ཚེམ་བུའི་སྤྱན་རས་གཟིགས་ཀྱི་སྙན་བརྒྱུད། སྙན་བརྒྱུད་ཡི་གེ་
བཞི་པ། ཐུགས་རྗེ་ཆེན་པོའི་གསང་སྒྲུབ་ཀྱི་ཏིང་ངེ་འཛིན་གྱི་དབང་ལ་སོགས་
པ་ཟབ་པ་འགའ་ཞིག་ཞུས། ཡང་གཙང་གི་རྒྱང་གྱིང་དཀར་བྱ་བ་ཡོད་པས་
རྒྱང་དཀར་གྱི་དགོན་པར་གསང་སྐོར་སྙན་བརྒྱུད་ཀྱི་རྩ་བ་ཁོང་དུ་འདུག་པས།
-165-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཡང་སློབ་དཔོན་ཡེ་ཤེས་མགོན་ལ་བརྒྱུད་པ་གཏུགས་སོ། སྙེ་མདོར་རྗེ་རིན་པོ་
ཆེ་བ་སྐུ་མཆེད་གསུམ་འཛོམ་པ་ལས་བརྒྱུད་པ་ཕྱི་མོའི་དབང་གི་གདམས་པ།
རྒོད་ཚང་པའི་ཁྲིད་ཆེན་བརྒྱད། བླ་མ་ཀུན་དགའ་བ་ལས་ཀུན་བྱེད་རྒྱུད་
གསུམ་བརྒྱུད་པ་ལྡེ་མིག་ཆ་བཞི་ལ་སོགས་པ་ཞུས། དོལ་གྱི་སྤོང་རར། སློབ་
དཔོན་གཞོན་ནུ་ལས་སྔགས་ཀྱི་སྔགས་གནད། མདོ་བྱི་རུ་བླ་མ་སངས་རྒྱས་
འབུམ་ལས་ཨ་རོའི་ཁྲིད་མོ་ཆེར་གྲགས་པའི་གདམས་ངག །འཁོར་བ་རྩད་
གཅོད་མ་ལུས་ཞུས། རྒྱང་དུ་སློབ་དཔོན་བོན་སྟོན་ལས་སྔགས་སྲུང་སྔགས་
གནད་ཕུག་རོན་བཅུ་གསུམ། རྫོགས་ཆེན་བོན་ལུགས། ལུང་དྲུག་རྣམས་ཞུས།
དེ་ནས་གཞི་འཚལ་སྟེང་ནས་ཆོས་རྗེའི་གསུང་གིས་ང་ཡང་ཀོང་པོར་གདན་
འདྲེན་ཡོད་ཁྱོད་ཀྱང་ཤོག་གསུངས་ནས་འཕྲལ་དུ་མཇལ་འཕྲད་བྱས། རྩ་རི་
གསར་མར་ངེད་གཉིས་ཀྱིས་གནས་སྐོར་གཅིག་བྱས། གཡུ་མཚོ་ལ་དགུན་
གཞུག་ལྟ་བུ་སྟོན་ཁ་ནས། ཟླ་བ་རིལ་པོ་བདུན་ངོ་གཅིག་དང་བརྒྱད་གདན་
ཐོག་གཅིག་ཏུ་སྐད་ཐོས་ ཀྱིས་བསྐོར་ནས་མི་གཅིག་མེད་པར་གཅིག་པུར་
བསྡད། འདྲེ་ རྟོག་ གིས་ ཆོ་ འཕྲུ ལ་ ཉམས། རྨི་ ལམ་གསུམ་མང་བར་ བྱུང་།
འཛམ་བྷ་ལས་དངོས་གྲུབ་ལྟ་བུའི་ལྟས་ཕྱག་གཡས་པས་དེ་བྱིན། གཞི་བདག་
འདྲ་བར་འདུག་པ་གཅིག་གི་རྒྱབ་ཕྱོགས་ངོས་སུ་བདག་ལ་རལ་གྲི་རྣོན་པོ་
ཤུབས་དང་བཅས་པ་རྐུ་ཐབས་སུ་བྱིན་ནས་ཆོས་ཀློད་དེ་གྱིས་བྱ་བ་ཞིག་བྱུང་།
དགོངས་མོ་སྦྱིན་བསྲེག་ཅུང་ཟད་བྱས་པའི་ནུབ་མོ་གཞི་བདག་གྷ་ཡ་དྷ་ར་ཁོང་
རང་གིས་ཁུལ་དང་། ཕོ་བྲང་གཅིག་འདུག་བར་ངེད་གསུམ་ལ་བསྙེན་བཀུར་
བྱས། ཁོ་རང་གི་རྟ་ཚུན་ཆད་བསྟན་དེའི་ཀླུ་བསེན་མོ་གཅིག་པོ་རིགས་གཅིག་
-166-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
གིས་དངོས་སུ་བར་ཆད་དྲག་པོ་བརྩམས། མཚོ་ལྔ་ཡོད་པའི་ལྷོ་ཕྱོགས་ཀྱི་མཚོ་
ཆེ་བ་ཞིག་གི་སྟེང་དུ་འོད་ལྔའི་ལྷུ་བ་སེར་པོ་ཕུབ་ཙམ་པ་ཞིག་ཡར་དེད་མར་
དེད་ཕར་དེད་ཚུར་དེད་གཅིག་ལ་གཅིག་ཐིམ། ཡང་ཐུགས་རྗེ་དེ་དང་འབྲེལ་བ་
འགའ་མཐོང་། དེ་ནས་མཚམས་ཕྱིར་ཐོན་ནས་གླང་པོ་སྒང་དང་། གནས་པའི་
རི་ཁྲོད་རྣམས་སུ་བླ་མ་དབོན་པོས་དབུ་མཛད་རི་པ་ཕལ་མོ་ཆེ་རྣམས་ལ་
གསང་བ་སྙིང་ཏིག་གི་མགོ་བྱས་པ་མང་དུ་བཤད་ནས་ཡར་དྭགས་པོར་འོངས།
སྔར་ལམ་རྒྱ་བཏང་ན་ཡང་འཐད་ཟེར་བ་བྱུང་ཡང་མ་བརྟག་པའི་ལས་གཉེན་
མི་འཐད་པར་འདུག་པས་མ་བྱས། ད་རེས་ཐོང་ཟེར་ནས་བདག་རྐྱེན་ཅུང་ཟད་
བྱེད་མི་འདྲ་བྱུང་བས། ཐོག་མར་ཡུ་བ་། ང་ལ་བྱ་བའི་མི་ངན་གྱི་གདུག་རྩུབ་
ཀྱིས་བགྲོད་དཀའ་བས། དེ་ལ་ལམ་རྒྱ་བཏང་། དེ་ནས་རིམ་གྱིས་དྭགས་པོའི་
ལུང་པ་དང་། ཨེ་རོར་ཚུན་ཆོད་ལ་ལོ་གསུམ་དང་ཟླ་བ་བཞི་བཏང་། གཙོ་བོར་
བླ་མའི་བྱིན་བརླབས་དང་རང་གི་སྨོན་ལམ་དང་དམ་ཅན་མཐུ་ཆེན་རྣམས་ཀྱི་
བྱིན་རླབས་ལས་ལེགས་པར་བྱུང་། དེ་དག་གི་གོང་དུ་ཡོན་བདག་གི་སྐྱེ་མཆེད་
ལ་བརྟེན་ནས། དགོན་པར་གཞིས་ཁ་པས་དམག་བརྒྱབ་ནས་བཅོམ་ཡང་།
སློབ་ གྲོགས་བསྡུས་ནས་མཐུ་གཏད་ཀྱང་ཆེར་མ་བྱས། ཤམ་པོ་གངས་ལ་
བསྡད་དགེ་སྦྱོར་ཡང་འཕེལ་སྐྱིད་ནས་ཡོད་ཙ་ན། རྩེ་ཞིང་པའི་སྲས་མོ་ཨ་
འབུམ་ཀྱིས་རྩེ་ཞིང་དུ་བོས། རམ་གྱི་ཕུ་དང་བྲག་ལོག་སྨུག་ལོག་གཅིག་ལ་
ཞག་ཉི་ཤུ་ཙམ་སྡོད་དགོས་པ་བྱུང་། དབོན་མོ་ཕག་མོ་དེ་དྲིན་ཅན་རིན་པོ་ཆེའི་
སློབ་ མའམ་ཡོན་བདག་གི་རྩ་བ་ཡིན་པས། སློབ་དཔོན་རི་པ་ གཅིག་དང་
གཉིས་ཀྱིས་བོས། ཞག་གཅིག་གཙང་ཁང་དུ་བསྙེན་བཀུར་བྱས་གསེར་
-167-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཞོ་གང་བྱིན་ནས་རྒྱངས་བ་གཅིག་ཏུ་བྱོན་དང་ཟེར་ནས་རིག་པ་ཅན་མ་ཡིན་
ཡང་། ཡར་ནུབ་ཕྱོགས་སུ་སྤྱན་གཡས་པའི་མ་ཧཱ་རེ་གཡར་ནས་ལོ་ཤས་སྡོད་
གཞི་ བྱས། ཁོང་ ཡོན་མཆོད་ གཉིས་ ཀྱིས་ཐུགས་ ལ་ བཏགས་ པས་ ད་ དུང་
འབྲེལ་ཟབ་པ་དེ་ལགས་སོ། །ནུབ་ཕྱོགས་སུ་ཡང་རི་ཁྲོད་འགའ་བཏབ་པ་ལ།
བྱང་ས་བའི་བདེ་ཆེན་སྟེང་ལ་སོགས་པར་ཡུན་དུ་སྡོད་ས་མ་བྱུང་ཡང་རི་ཁྲོད་
འགའ་ཟུང་བཏབ། ཀོང་པོ་ན་ཡང་གྲུབ་སྨད་ཀྱི་མཐོང་ སྨོན་ ལ་སོགས་པ་
འགའ་བཏབ་པ་ དང་། དྭགས་པོ་སྟོད་ན་ཡང་བསམ་གྲུབ་གླིང་ལྷུན་གྲུབ་
རྫོགས་ལ་སོགས་པ་བཏབ། སེམས་ཅན་ལ་ཕན་ཅི་ཐོགས་ཁོ་ན་བྱས་པ་
ལགས་མོད། ཡང་མ་ཧཱ་རི་ན་སྡོད་དུས་དཔོན་གཡོག་བདུན་ཙམ་གྱིས་འབྲི་
གུང་གི་རྒྱབ། ཏེ་སྒྲོའི་ཨོ་རྒྱན་རིན་པོ་ཆེའི་བཞུགས་གནས་ཀྱིས་གཙོ་བྱས་པའི་
རི་ ཁྲོད་ ལུང་ སྟོང་ འགའ་བསྐོར་ཏེ། ཇོ་མོ་གངས་ དང་ ཇོ་མོ་ ཁ་ རག་ དང་།
ཤངས་ཀྱི་ཟབ་བུའི་གཏེར་ཁུང་མན་ཆད་བསྐོར་བས་དེ་ལོ་ཁམས་ཤིན་ཏུ་
བཟང་བ་གཅིག་བྱུང་། དེ་ཡན་ཆད་ནི་ཆོས་ཕྱོགས་སུ་དད་པའི་ངལ་དུབ་ཀྱིས་
ཅུང་ཟད་དཀའ་བར་བྱུང་ཡང་། དལ་འབྱོར་གྱི་ལུས་ཆུད་མི་ཟ་བར་བྱ་བ་དང་།
ཐེག་པ་ཆེན་པོའི་ཚུལ་མི་འདོར་བར་མོས་པར་བྱས་བའི་རྣམ་གཞག་ཡིན་མོད།
འདི་ལྟར་བཀོད་པའི་དངོས་དོན་སློབ་མ་རྣམས་ཀུན་ལ་ཚེ་འདིའི་འབྲེལ་ཐག་
འཁྲི་བ་བཅད། བླ་མ་དཀོན་མཆོག་གི་ཕྱོགས་སུ་བློ་སྣ་སྐྱུར་གྱིས་བསྒྱུར་བས་
ཆོས་ལས་མ་བྲལ་བར། གོང་མའི་རྣམ་ཐར་ལ་ཡིད་སྨོན་པས་སྡོད་ས་རི་ཁྲོད་
དང་། ལུང་ སྟོངས་ སུ་ བྱེད་པ། ཚེ་འདིའི་དྲི་མ་ངན་པས་མ་གོས་པས་ཆོས་
བརྒྱད་དང་བྲལ་བ། སྙིང་པོ་དོན་གྱི་དགོངས་པའི་དྲན་འཛིན་ལས་མ་ཡེངས་
-168-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
པར། ཆོས་སྤྱོད་ཁྱད་དུ་མི་གསོད་པར་སེམས་བསྐྱེད་ཀྱི་རྗེས་མཐུན་སེམས་
ཅན་ཉེ་རིར་མེད་པ་ལ་ཕན་ཅི་ཐོགས་བྱེད་པ་དང་། དོན་ཆེན་པོ་ཡལ་བར་མི་
འདོར་བར་བརྩོན་པ། གོང་མའི་གདུང་གསོབ་པ། ཚེ་འདིའི་མཐུན་འཇུག་སྤོང་
པ་ལ་སོགས་པའི་ཆོས་ཕྱོགས་སུ་གཞོལ་བ་རེ་ཙམ་འང་སྲིད་མཐའ་མ་བཀག་
པས་དེ་ལྟ་བུའི་རྐྱེན་བསྐུལ་དུ་སོང་ན་ལེགས། ལོག་སྲེད་ཅན་གྱི་ལག་ཏུ་
འགྲིམས་ནས་ལོག་པར་བལྟས་པས་སྐྱབས་གནས་འདོར་བའི་ཉེས་པ་སྤོང་
བའི་ཕྱིར་སྦ་བར་རིགས་སོ། །དཔལ་ཀུན་ཏུ་བཟང་པོ་ནས་དངོས་ཅག་བདག་
ཡོན་མཆོད་དམ་ཉམས་གྱི་དྲི་མས་གོས་པ་མེད་ཅིང་། བརྒྱུད་པ་སྐྱོན་ལྔའི་སེལ་
མེད་པས་དམ་ཚིག་འདི་ལ་བརྩོན་པས་སྒྲིམས་མཛོད། ཚེ་འདིའི་ཆོས་ལྟར་
བཅོས་པའི་བྱ་བ་རྩོལ་བ་ཆེན་པོས་ལྡེར་སོ་ལ་སོགས་སྐུ་གཟུགས། གསུང་
རབ་ལ་སོགས་བཞེངས། བསོད་ནམས་མང་པོ་བསགས་ན། རང་ཉིད་ལྷུན་
གྲུབ་ཆོས་སྐུར་སོན་ནས་སྤྲུལ་པ་དུ་མས་འགྲོ་དོན་རྒྱུན་མི་ཆད་པས། སྨིན་
གྲོལ་མཛད་པར་གདའ་བས། དབེན་པའི་གནས་སུ་སྐབས་དོན་གལ་ཆེན་དེ་
ལ་དོན་དུ་གཉེར་ན། རང་གཞན་གྱི་དོན་ལྷུན་གྲུབ་ཏུ་གཟིགས་གདའ་བས་དེ་
རྣམས་ཀྱིས་ཐུགས་དགྱེས་པར་མཛད་འཚལ། བདག་འདྲའི་བན་ལྡོམ་ཀུ་མ་
རཱ་ཛ་ལ། །ཀུན་དགས་ཡང་དང་ཡང་དུ་བསྐུལ་བ་དང་། །གཞན་ཡང་རེ་རེ་
གཉིས་གཉིས་དེ་སྐད་ཟེར་བ་དང་། ད་ལོའི་སྐབས་སུ་རྩར་སྡོད་ཅིང་གཡོག་པོ་
གུས་པར་བྱེད་པ་རིན་རྒྱལ་གྱིས་ཡང་ཡང་བསྐུལ་ནས་བྲིས་པའོ། །འདི་འདྲའི་
ཡིག་གེ་འཁྱམས་པ་ན། །མོས་གུས་མི་བྱེད་སྡིག་པ་བསོགས། །དད་ཅན་སུན་
འབྱིན་སྐྱོན་བསལ་ཡིན། །འདི་བྲིས་དགེ་བ་ཅི་ཡོད་པས། །སེམས་ཅན་སངས་
-169-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རྒྱས་ཉིད་དུ་ཤོག །ཅལ་ཅོལ་རིང་མོ་ཞེས་བྱ་བ་མོས་གུས་ཅན་གྱིས་གཙོ་བོར་
བསྐུལ་བའི་ཕྱིར། སྟག་ལོ་དབྱར་ཟླ་ར་བའི་ཡར་ཚེས་བརྒྱད་ཀྱི་ཉིན་མོར་བྲིས་
པ་འདི་ཡོངས་སུ་རྫོགས་སོ།། །།དགེའོ། ། ་
བླ་མ་དམ་པ་ཀུ་མ་རཱ་ཛ་དེ་ཉིད། དྭགས་པོ་དང་ལུང་གི་ཕུར་སྐུ་
འདས་བའི་ཚུལ་བསྟན་པའི་ཚེ། ཕྱི་རབས་ཀྱི་དོན་དུ་འདས་རྗེས་གསུངས་པ།
ཡི་གེར་བཏབ་པ་ནི། ཨོཾ་ཨཱཧཱུྃ སྤྲང་པོ་བྱ་བྲལ་གཞོན་ནུ་རྒྱལ་པོས་གདམས་པ་
ནི། །ཨེ་མ་ངས་ནི་ངོ་བོ་སྐྱོང་བ་དེ་དང་རང་རིག་རྩ་གདར་བཅད། །དམིགས་
མེད་སྤྲོས་བྲལ་མཐའ་དང་བྲལ་བར་རྟོགས། །ཆོས་སྐུའི་ངང་དུ་ཀུ་མ་རཱ་ཛ་
འཆི། །རང་ བཞིན་ དབྱིངས་ ལ་ ལྟ་ སྟངས་ རིག་ པ་ གཅུན། །ཞི་ ཁྲོའི་ དཀྱིལ་
འཁོར་ཐིག་ལེ་ཉག་གཅིག་རྟོགས། །ལོངས་སྐུའི་ངང་དུ་ཀུ་མ་རཱ་ཛ་ འཆི། །
ཐུགས་རྗེས་སེམས་ཅན་གཞན་ཕན་གཙོ་བོར་བྱས། །ཤར་གྲོལ་རིག་པ་ཆོས་
ཉིད་མ་དང་འཕྲད། །སྤྲུལ་སྐུའི་ངང་དུ་ཀུ་མ་རཱ་ཛ་འཆི། །ཡེ་ཐོག་དང་པོའི་
སངས་རྒྱས་དྲི་མ་མེད། །གཞིར་སྣང་རང་གདངས་དང་པོའི་བྱུང་སར་ཐིམ། །
ལྷུན་གྲུབ་སྦུབས་སུ་ཀུ་མ་རཱ་ཛ་འཆི། །ང་ཡི་ཟབ་དོན་སྙིང་པོའི་གདམས་པ་
རྣམས། །བཅུད་དུ་དྲིལ་ ནས་ ཉམས་ ལེན་ སྙིང་པོ་བསྟན། །བདག་ གི་ རྗེས་
འཇུག་སྐལ་ལྡན་སྙིང་གི་བུ། །ཇི་ལྟར་བསྒྲུབས་ཀྱང་ཆོས་དང་མཐུན་པར་
མཛོད། །ང་ཡི་གཏམ་གཞུག་འགྲོ་ཁའི་ཚིག་འདི་རྣམས། །ཕྱི་རབས་དོན་དུ་
སྙིང་ནས་མོས་ལ་སྟོན། །ཏིག་ཏིག་གང་ལ་ཡང་མི་འདུག །ལར་སྣང་བ་འདི་
གཏད་པ་མེད་པ་གཅིག་ཡིན། སྐྱག་པ་ངས་དྲིན་ཅན་རིན་པོ་ཆེ། ཕཊ་ཕཊ། ཧ་
ཧ་ཕཊ། ཅེས་གསུངས་ནས་ཐུགས་འཕོ་བའི་ཚུལ་བསྟན་ཏེ། ས་ཆེན་པོ་འདི་
-170-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
རབ་ཏུ་གཡོས། ནམ་མཁའ་ལ་སིལ་སྙན་གྱི་སྒྲ་རང་གྲགས། འཇའ་ཚོན་གྱི་
གུར་ཕུབ་སྟེ་འགྲོ་བ་རྣམས་ངོ་མཚར་གྱི་ས་ལ་བཀོད། སྤྱི་
༄༅། །ཨོྃ་ཨཱ༔ཧཱུྃ་གུ་རུ་ཀུ་མ་རཱ་ཛ་ལ་ན་མོ། །གདོད་མའི་མགོན་དང་
རྣམ་དབྱེར་མི་ཕྱེད་ཅིང་། །རིག་འཛིན་ཆེན་པོ་བི་མ་མི་ཏྲ་དངོས། །ཡོན་ཏན་རྒྱ་
མཚོ་ནམ་མཁའི་མཐའ་དང་མཉམ། །ཆོས་རྗེ་ཀུ་མ་རཱ་ཛའི་ཞབས་ལ་འདུད། །
དཔལ་ལྡན་ཚོགས་གཉིས་ཡོན་ཏན་རྫོགས་པའི་གཙོ། །འཇིག་རྟེན་གསུམ་
མགོན་ཆོས་ རྗེ་ བླ་ མ་ ལ། །དད་པའི་ གདུང་ཤུགས་གཡོ་བས་ ཕྱག་ འཚལ་
ཞིང་། །སྙིང་ནས་མཆི་མ་འཁྲུགས་པས་སྐྱབས་སུ་འཆི། །སྐུ་ཚེ་སྔ་མའི་སྔ་མ་
དཔག་མེད་ནས། །མཐའ་ཡས་འགྲོ་ལ་ཐུགས་རྗེའི་སྤྱན་དབྱེ་བས། །དེ་རིང་
འགྲོ་བ་ཀུན་གྱི་གཉེན་གྱུར་ཅིག །འདིར་ཡང་ས་སྟེང་འཇིག་རྟེན་རྒྱན་གྱུར་
མཆོག །བསྟན་པ་རིན་ཆེན་ཕྱོགས་བཅུར་རྒྱས་མཛད་ཅིང་། །རླབས་ཆེན་སྤྱོད་
པ་ དམ་ པའི་ ཁུར་བསྣམས་ཏེ། །སྣ་ ཚོགས་ མཛད་ པས་ འགྲོ་ཀུན་བདེ་ལ་
བཀོད། །གྲགས་དཀར་ཡོན་ཏན་ཕྲེང་བས་གནམ་ས་ཁྱབ། །སླར་ཡང་རྟག་
པར་འཛིན་རྣམས་གདུལ་བྱའི་ཕྱིར། །ཐ་མའི་མཛད་པས་ཤར་ཕྱོགས་དང་ལུང་
དུ། །ཆུ་མོ་ལུག་ལོའི་སྟོན་ཟླ་ཐ་ཆུང་ལ། །མི་རྟག་མྱ་ངན་འདའ་འཚུལ་བསྟན་
པར་གྱུར། །རྒྱན་གྱུར་འཇིག་རྟེན་བླ་མ་དེ་གཤེགས་ཏེ། །ཡིད་བཞིན་ནོར་བུ་
རིན་ཆེན་དབྱིངས་སུ་སྟོར། །བསྟན་པ་རིན་ཆེན་དཔག་བསམ་ཤིང་ཆག་སྟེ། །
གྲུ་ཆེན་འཇིག་རྟེན་བླ་མ་དེ་རིང་ཞིག །རྣམ་པ་ཀུན་ཏུ་ལྷ་རྫས་ཆར་འབབ་
ཅིང་། །འོད་ཟེར་ལྔ་ལྡན་ཡེ་ཤེས་སྣང་བ་གསལ། །ལྷར་བཅས་འཇིག་རྟེན་ངོ་
མཚར་ ཡིད་གཡོས་ཏེ། །མཁའ་འགྲོས་མཆོད་ སྤྲིན་ སིལ་སྙན་སྒྲ་བསྒྲགས་
-171-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཏེ། །སྔོན་མེད་སྣང་བ་ངོ་མཚར་དཔག་མེད་ཅིང་། །སྤོས་བསུང་དྲི་དང་དུས་
མིན་རོལ་མོས་གང་། །ཉིན་མཚན་ཁོར་ཡུག་འོད་ལྔའི་མདངས་ཤར་བས། །
བྱང་ཆུབ་སྙིང་པོར་འགྲོ་བ་འདྲེན་པར་མཛོད། །ས་འདི་རིར་བཅས་ཞི་བས་
ཆེར་གཡོས་ཤིང་། །ནགས་ཚལ་ལྗོན་ཤིང་འདུད་པས་ཕྱག་ཀྱང་འཚལ། །མེ་
ཏོག་ཆུ་གཙང་འཛུམ་པའི་མདངས་གསལ་ཞིང་། །བྱ་དང་རི་དྭགས་སྒྲ་འབྱིན་
སྐྱབས་ སུ་འགྲོ། །མཁའ་ འགྲོའི་ སྤྲིན་ཕུང་ འདུ་བས་ སྡུན་བསུས་ཏེ། །རིག་
འཛིན་རྒྱལ་བའི་ཞིང་དུ་གཤེགས་པར་གྱུར། །བསྟན་པའི་ཉི་མ་དེ་རིང་འདིར་
ནུབ་སྟེ། །འཚོ་བྱེད་སྨན་གྱི་རྒྱལ་པོ་གཤེགས་ཀྱི་མེད། །ཐར་ལམ་དེད་དཔོན་
དམ་པ་ཞིག་གྱུར་ཅིང་། །བདེ་ལེགས་ཀུན་འབྱུང་ཡིད་བཞིན་ནོར་བུ་སྟོར། །
ཀྱེ་མ་ཀྱེ་ཧུད་འཇིག་རྟེན་སྟོངས་ཀྱིས་མེད། །དཀར་ཕྱོགས་ཡེ་ཤེས་ཉིན་བྱེད་
ནུབ་གྱུར་ཅིང་། །བདུད་ རིགས་མུན་པའི་ཚོགས་རྣམས་རྒྱས་གྱུར་ཏེ། །རྒྱལ་
ཁམས་ཀུན་ཏུ་དུས་ཚིགས་ཡོལ་བར་གྱུར། །ཞིང་དེའི་སྣང་བ་དམ་པའང་ནུབ་
གྱུར་ལ། །ལྷ་མིའི་འཇིག་རྟེན་མ་རིག་མུན་པས་ལྡོངས། །ཐར་གླིང་ས་མཁན་
ཆེན་པོ་དེ་མེད་པས། །ད་ནི་འགྲོ་བ་མྱ་ངན་བྱ་བའི་རིགས། །རྒྱལ་བ་དྲན་དང་
མྱ་ངན་འདའ་བསམ་པས། །ཞི་བའི་གླིང་འགྲོ་ཡོན་ཏན་བསམ་མི་ཁྱབ། །ཆོས་
དེ་ཚད་མེད་ལེགས་པར་གསུངས་པ་སྟེ། །དེ་བས་ཆེས་ལྷག་དགེ་ཚོགས་རྣམས་
འཕེལ་འགྱུར། །ཀྱེ་ མ་ ཀྱི་ཧུད་ཐུགས་ རྗེའི་ དབྱིང་ རུམ་ནས། །མགོན་མེད་
བདག་ གི་ གདུང་ བའི་ ཚིག་ འདི་ གསོན། །སྣ་ ཚོགས་ སྡུག་བསྔལ་མང་ ལྡན་
འཁོར་ བ་ པ། །མགོན་མེད་ དཔུང་ གཉེན་ བྲལ་ བའི་ ཚོགས་ རྣམས་ དང་། །
བདག་ཅག་དད་ལྡན་ལྟོས་པའི་སྐྱེ་དགུ་རྣམས། །ད་ནི་ཅི་བྱ་སུ་ལ་རེ་བར་བྱ། །
-172-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
བསྟན་ལ་མངོན་པར་ལྷགས་པའི་ལྷ་རྣམས་དང་། །དད་ལྡན་མི་རྣམས་མྱ་ངན་
མེས་གདུངས་ཤིང་། །དུས་འདིར་ཕན་བཞེད་བྱེད་པའི་ལྗོན་ཤིང་ཆག །སྐྱབས་
དང་ སྐྱོབ་པ་དཔུང་གཉེན་མེད་པར་གྱུར། །བདག་ཅག་གདུལ་བྱའི་བསོད་
ནམས་མཚོ་བསིལ་སྐམ། །ཞི་གྱུར་རིན་ཆེན་བླ་མ་དབྱིངས་སུ་ཡལ། །ཆོས་ཀྱི་
གླང་པོ་དེ་རིང་གཟིམས་པར་གྱུར། །རང་བཞིན་འོད་གསལ་ཡེ་ཤེས་ཉི་མ་
ནུབ། །ཕན་བདེའི་འོད་དཀར་ནུབ་རིའི་རྒྱབ་ཏུ་ཡོལ། །ལྷ་མིའི་བདེ་འབྱུང་
བུམ་པ་བཟང་པོ་ཆག །ས་མཁན་དེད་དཔོན་རིག་འཛིན་བླ་མ་གཤེགས། །
གླིང་བཞི་འཇིག་རྟེན་རྒྱན་གྱུར་སྟོངས་སོ་ཀྱེ། །ཐུགས་རྗེ་ཅན་ཡང་བརྩེ་བ་
སྤོངས་བ་བཞིན། བདག་ཅག་བོར་ནས་ ཞིང་ ཁམས་ གཞན་དུ་གཤེགས། །
མགོན་མེད་སྐྱེ་དགུ་རེ་ཞིང་ལྟོས་པ་རྣམས། །རང་བཞིན་དོར་ནས་ཡལ་བར་
འདོར་ཕོད་དམ། །དུས་མིན་ཉི་ཟླའི་འགྲོས་ཀྱང་མ་ལོག་ལ། །ས་དང་བར་སྣང་
དག་ཀྱང་མ་འཚོལ་ན། །བདག་ཅག་རྣམས་ལ་དུས་ཚིག་འདི་ལྟ་བུ། །མྱ་ངན་
གདུངས་པས་སྙིང་ལ་ཁྱབ་པར་གྱུར། །གང་དུ་བསམས་ཀྱང་དེད་དཔོན་བླ་མ་
དྲན། །རི་རྩེ་ནགས་ཀྱི་མཐོངས་དང་གངས་རིའི་འདབས། །སྒྲུབ་པའི་གནས་
མཆོག་སྔོན་ཆད་དགྱེས་དགྱེས་པས། །ས་ཕྱོགས་གང་ན་འང་དེང་ནས་ཡོངས་
མི་བཞུགས། །ཉེ་འཁོར་ཉེ་བར་སྤྱད་པའི་ཚོགས་མཐོང་ནས། །དགྱེས་པའི་
སྤྱན་མཆོག་གཟིགས་པར་མཛད་དེའང་གྲོངས། །འོད་གསལ་རིན་ཆེན་ཆོས་
ཉིད་བསྒོམ་བསམ་ཡང་། །དམ་པའི་གསུང་རྣམས་དྲན་ནས་མཆི་མ་ཤོར། །
ལྷར་བཅས་འགྲོ་བའི་བསོད་ནམས་དཔག་བསམ་ཤིང་། །ཕན་བདེའི་ཡལ་
འདབ་རྒྱས་པར་མི་མཛད་པར། །དུས་མིན་མེ་ཏོག་འབྲས་བུ་སྐོམ་གྱུར་ཏེ། །
-173-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གདུལ་བྱའི་བྱ་ཚོགས་ད་ནི་གང་དུ་བསྟེན། །འཁོར་བ་མི་བཟད་སྡུག་བསྔལ་དུ་
མའི་ཕྲེང་། །བསྒྲོད་དཀར་ཞུགས་ལ་བརྩེ་བས་མི་གཟིགས་པར། །འཇིགས་
པའི་འཕྲང་ལས་སྐྱེལ་མས་བསླུས་པ་བཞིན། །བདག་ཅག་དོར་ནས་མགོན་པོ་
གང་དུ་གཤེགས། །དུས་གསུམ་རྒྱལ་བ་ཀུན་དང་དབྱེད་མེད་ཅིང་། །དཔག་
མེད་མཛད་པས་འགྲོ་བའི་ཁ་ལོ་བསྒྱུར། །མཐོང་ཐོས་དྲན་རེག་འཁོར་བ་ཕྱིར་
བསྙིལ་བ། །ཡོན་ཏན་རྒྱ་མཚོའི་བླ་མ་གང་དུ་གཤེགས། །བརྩེ་བའི་ཐུགས་རྗེ་
གཞན་ལས་ལྷག་གྱུར་ཅིང་། །མཛད་པའི་ཕྲིན་ལས་གནས་རིགས་ཁྱབ་པར་
འདུག །སྤྱན་དང་མངོན་ཤེས་སྤང་རྟོགས་ཕུན་སུམ་ཚོགས། །འཕགས་པའི་བླ་
མ་ དེ་ རིང་ གང་ དུ་ གཤེགས། །ཐུགས་ རྗེའི་ མཁའ་ ལ་ མཁྱེན་བརྩེའི་སྤྲིན་
འཁྲིགས་ཏེ། །ཕྱི་ནང་གསང་བའི་ཆོས་ཆེན་ཆར་འབེབས་པས། །མ་ལུས་འགྲོ་
བའི་རེ་བ་སྐོང་མཛད་པ། །མཆོག་གྱུར་བསྟན་པའི་རྩ་ལག་གང་དུ་གཤེགས། །
མགོན་པོ་གངས་རིའི་དཀྱིལ་འཁོར་རྒྱས་པ་ལ། །ཐུགས་རྗེ་ཞི་བ་བསིལ་བའི་
རྒྱུན་བབས་པས། །འགྲོ་ཀུན་ཉོན་མོངས་མེ་ཚོགས་ཞི་མཛད་པ། །ས་འཛིན་
འཇིག་རྟེན་གསུམ་མགོན་གང་དུ་གཤེགས། ཚོགས་གཉིས་པད་རྫིང་ཡན་ལག་
བརྒྱད་ལྡན་ནས། །དད་ལྡན་བུང་བ་མང་པོའི་ཚོགས་རྣམས་ལ། །ཞི་བདེའི་
དགའ་སྟོན་དམ་པ་མི་འགྱེད་པར། །རྣམ་གྲོལ་ཡོན་ཏན་ཚོགས་ཆེན་གང་དུ་
གཤེགས། །ས་གསུམ་སྐྱེ་དགུ་ཞི་ལ་བཞག་གོ་ཞེས། །ཕན་བདེའི་འོད་སྟོང་དྲ་
བ་བགྱེད་མཛད་ཅིང་། །འགྲོ་བའི་ལམ་ཡངས་དཀར་པོར་མཛད་པ་ཅན། །
དགེ་ལེགས་ཉིན་མོའི་དབང་ཕྱུག་གང་དུ་གཤེགས། །འཁོར་ཚོགས་དབུས་ན་
ཆ་ཤས་གསལ་བའི་སྐུ། །བྱམས་པའི་ཞལ་བཟང་ལྟ་བས་མི་ངོམས་ལ། །
-174-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
ཐུགས་རྗེའི་ཕྱག་གཉིས་འགྲོ་ལ་སྐྱོང་མཛད་པ། །མགོན་པོ་སྟོན་ཟླའི་དཀྱིལ་
འཁོར་གང་དུ་གཤེགས། །འཁོར་བའི་ཆུ་གཏེར་ཤིན་ཏུ་བརྒལ་དཀའ་ལས། །
སྲིད་གསུམ་རྒྱ་མཚོའི་ཕ་རོལ་སྒྲོལ་མཛད་ཅིང་། །ཞི་བ་རིན་ཆེན་གླིང་དུ་སྐྱེལ་
མཛད་པ། །གྲུ་ཆེན་མཉེན་པའི་རྒྱལ་པོ་གང་དུ་གཤེགས། །ཐོག་མེད་དུས་ནས་
ཉེ་བར་གོམས་པ་ཡིས། །འཁོར་བའི་གཅོང་ནད་ཤིན་ཏུ་སྦྱང་དཀའ་བར། །ཞི་
མཛད་བདུད་རྩིའི་གསོས་སྨན་ཀུན་གྱི་བདག །འཚོ་བྱེད་སྨན་པའི་རྒྱལ་པོ་གང་
དུ་གཤེགས། །ཉི་ཟླའི་སྣང་བས་གསལ་བར་མ་ནུས་པའི། །གཏི་མུག་མུན་པ་
རྨད་བྱུང་སེལ་མཛད་ཅིང་། །གདུལ་བྱའི་མཁའ་ལ་མཁྱེན་བརྩེའི་རྣམ་གྲོལ་
ཅན། །སྔོན་མེད་ནམ་མཁའི་ནོར་བུ་གང་དུ་གཤེགས། །རླབས་ཆེན་མཛད་པ་
ཐུགས་རྗེའི་རང་བཞིན་ནི། །ཆུ་སྲིན་འཛིན་པ་ཁྲི་ཡིས་མི་བསྐྲུན་པ། །འབྱུང་པོ་
འཛིན་ མ་ འདི་ ན་ མཚུངས་ པ་ མེད། །དཔག་ཡས་སྐྱེ་དགུའི་བླ་མ་གང་དུ་
གཤེགས། །མི་གཡོ་དངས་པ་རྒྱ་མཚོའི་རང་བཞིན་ལ། །འདོད་འབྱུང་ནོར་བུ་
གདེངས་ཅན་གཙུག་གིས་རྒྱན། ས་སྟེང་རྒྱན་གྱུར་མཚུངས་མེད་ཆོས་ཀྱི་རྗེ། །
གཞན་ལས་ཆེ་མཆོག་བླ་མ་གང་དུ་གཤེགས། །བསོད་ནམས་ཡེ་ཤེས་ཚོགས་
ཆེན་རྫོགས་པའི་སྐུ། །མཐོང་བ་ཙམ་གྱིས་དད་པའི་རླབས་གཡོ་ཞིང་། །འགྲོ་
ཀུན་བསོད་ནམས་ཞིང་གི་མཆོག་གྱུར་པ། །ལྷར་བཅས་འཇིག་རྟེན་མཆོད་
སྡོང་གང་དུ་གཤེགས། །འཁོར་གྱི་ཁྱམས་སུ་ཚངས་དབྱངས་སེངྒེའི་སྒྲ། །དམ་
ཆོས་རིན་ཆེན་ཆར་པ་འབེབབས་མཛད་ཅིང་། །མ་རིག་ཐེ་ཚོམ་དྲ་བ་གཅོད་ལ་
མཁས། །ཡེ་ཤེས་ རྔ་སྒྲའི་བླ་མ་གང་དུ་གཤེགས། །ཆོས་ཉིད་མི་གཡོ་ཏིང་
འཛིན་ཡངས་པའི་ཀློང་། །འོད་གསལ་ཉི་ཟླ་དགོངས་ཀློང་རྒྱ་ཆེ་ཞིང་། །མཉམ་
-175-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རྗེས་དབྱེར་མེད་རྟག་ཏུ་ཆོས་སྐུའི་ངང་། །དབྱིངས་རིག་མཐར་ཕྱིན་བླ་མ་གང་
དུ་གཤེགས། །དཔག་མེད་དུས་ནས་མཁྱེན་བརྩེ་རླབས་ཆེ་ཞིང་། །ལུང་རིག་
མན་ངག་སྙིང་པོའི་གང་ཆེན་མཚོ། །བྱིན་རླབས་དངོས་གྲུབ་རིན་ཅེན་འབྱུང་
བའི་གནས། །ཡོན་ཏན་རྒྱ་མཚོའི་བླ་མ་གང་དུ་གཤེགས། །ཞི་རྒྱས་དབང་དྲག་
ཕྲིན་ ལས་ མངའ་བརྙེས་ཤིང་། །རླབས་ཆེན་མཛད་ པས་ གདུལ་ བྱ་ གང་ དུ་
སྐྱོང་། །འོད་གསལ་བསྟན་པ་ཕྱོགས་བཅུར་རྒྱས་མཛད་པ། །སྟོབས་ཆེན་རྒྱལ་
བའི་རྣམ་འཕྲུལ་གང་དུ་གཤེགས། །བདག་ཅག་དད་ལྡན་འགྲོ་ལ་མི་གཟིགས་
པར། །གདོད་མའི་དབྱིངས་ སུ་ ཞི་ ལ་ཐུགས་གཞོལ་བ། །བརྩེ་ཆེན་ཐབས་
མཁས་ཐུགས་རྗེ་གང་དུ་གཤེགས། །སླན་ཆད་ཁྱེད་ཞལ་མཐོང་བའི་སྐབས་
མཆིས་སམ། །ཐ་མའི་མཛད་པ་མངོན་པར་སྐྱོ་བའི་གནས། །དགེ་བའི་འཇིག་
རྟེན་སྟོང་ལ་མི་གཟིགས་སམ། །སྡུག་བསྔལ་མང་ལྡན་མེ་ཚོགས་སྤུངས་པ་
འདིར། །ཐུགས་ རྗེའི་ཆར་རྒྱུན་བསིལ་བས་མི་སྦྱོང་ངམ། །མགོན་གྱུར་དག་
ཀྱང་རེ་བ་མེད་མཛད་ན། །བདག་ཅག་རྣམས་ལ་སུ་ཞིག་སྐྱབས་སུ་གྱུར། །ཀྱེ་
མ་སྐྱབས་མཆོག་བླ་མ་ཐུགས་རྗེ་ཅན། །ཞི་བའི་དབྱིངས་ནས་ཐུགས་རྗེས་ཕྱག་
སྐྱོངས་ལ། །བདག་ཅག་འགྲོ་ཀུན་དེ་རིང་དྲང་དུ་གསོལ། །འཁོར་བའི་རྒྱ་མཚོ་
སྟོངས་ པར་མཛད་དུ་གསོལ། །དེ་ ལྟར་ གདུང་བས་ ཉིན་མཚན་ གསོལ་ བ་
འདེབས། ། གུས་པས་ཕྱག་འཚལ་རྟག་ཏུ་སྐྱབས་སུ་མཆི། །བདག་དང་མཁའ་
མཉམ་སེམས་ཅན་ཐམས་ཅད་ཀྱི། །དུས་རྣམས་རྟག་ཏུ་འདྲེན་མཆོག་མཛད་དུ་
གསོལ། །མཐའ་ཡས་ཞིང་དང་འགྲོ་བ་ཇི་ཙམ་པར། །བློ་ཡིས་མངོན་སྤྲུལ་དེ་
དག་ཐལ་སྦྱོར་ཏེ། །དད་བརྒྱའི་འདབ་སྟོང་གཡོ་བས་ ཕྱག་ འཚལ་ ཞིང་། །
-176-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
བསྟོད་དབྱངས་ཡན་ལག་རྒྱ་མཚོས་བསྟོད་པར་བགྱི། །འགྲོ་བའི་མགོན་པོ་
ཤིན་ཏུ་ཐུགས་རྗེ་ཅན། །རྒྱན་གྱུར་འཇིག་རྟེན་བླ་མ་དེང་ཤར་ཏེ། །འོད་གསལ་
སྙིང་པོའི་བསྟན་པ་གསལ་མཛད་ནས། །ཞི་བའི་དབྱིངས་སུ་གཤེགས་ལ་གུས་
ཕྱག་འཚལ། །ཐུགས་རྗེས་རྟག་ཏུ་འཁོར་བ་ཡོངས་བཟུང་སྟེ། །ཞི་བ་ཕྱོགས་
གཅིག་མྱ་ངན་མི་འདའ་བར། །འགྲོ་ལ་ཕན་གཟིགས་ཐ་མའི་མཛད་པ་ཡིས། །
ངོ་མཚར་འཇིག་རྟེན་ཁྱབ་ལ་གུས་ཕྱག་འཚལ། །སྟོན་ཁའི་ཟླ་བ་དང་པོ་ཞི་བ་
ཡིས། །ནགས་ཁྲོད་དམ་པར་སྐུ་ཚེ་གཏོང་བ་ལས། །སླར་ཡང་ བྱིན་རླབས་
ཐུགས་ རྗེས་ རྨད་ དུ་ བྱུང་། །རྒྱལ་ བའི་ མཛད་ པར་ མཚུངས་ ལ་ གུས་ ཕྱག་
འཚལ། །གང་དུ་མགོན་པོ་མྱ་ངན་འདས་གྱུར་པ། །དེ་ཚེ་ས་དང་ནགས་ཚལ་
བཅས་པ་གཡོས། །དུས་མིན་སྒྲ་དང་སིལ་སྙན་དཔག་མེད་འཁྲོལ། །ལྷ་རྫས་
མཆོད་ པས་ མཛེས་ལ་ གུས་ ཕྱག་ འཚལ། །ཕྱོགས་ རྣམས་ སྟོན་ ཁའི་ མདོག་
བཟང་མཛེས་པ་ལས། །དད་པའི་མཁའ་དབྱིངས་འོད་ལྔའི་བླ་རེ་བྲེས། །དྲྭ་བ་
དྲྭ་ཕྱེད་ཟླུམ་འཁྲིམས་ཟ་འོག་རིས། །རབ་འཁྱིལ་སྣང་བ་ཤར་ལ་གུས་ཕྱག་
འཚལ། །སྐུ་གདུང་མཆོད་ལས་ཉིན་མཚན་ཁྱད་པར་ཡང་། །མཁའ་འགྲོའི་སྒྲ་
དང་སིལ་སྙན་གླིང་བུ་དང༌། །ལྷ་རྫས་རོལ་མོ་འོད་ལྔའི་སྣང་བར་བཅས། །ཡ་
མཚན་མཆོད་སྤྲིན་མཐོ་ལ་གུས་ཕྱག་འཚལ། །གང་ལ་སྐུ་གདུང་ཞུགས་ཀྱིས་
འབར་བ་ན། །འོད་ལྔའི་སྣང་བས་ནམ་མཁའ་ཁྱབ་གྱུར་ཅིང་། །འགྲོ་ཀུན་མི་
རྟོག་བསམ་ གཏན་ ས་ ལ་ གནས། །ངོ་མཚར་སྣང་བས་ ཁྱབ་ ལ་ གུས་ ཕྱག་
འཚལ། །དེ་ཚེ་མཁའ་ལ་སྙན་པའི་སྒྲ་གྲགས་ཤིང་། །དུད་སྤྲིན་རྩ་ལ་འོད་ཟེར་
ཚོགས་ཤར་བས། །ནམ་མཁའི་དབྱིངས་ཁྱབ་ཁྱད་པར་ནུབ་ཕྱོགས་གསལ། །
-177-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འགྲོ་བའི་ཡིད་རབ་གཡོ་ལ་གུས་ཕྱག་འཚལ། །ཐབས་ཀྱི་སྐུ་གདུང་རྒྱས་པར་
མཛད་པ་ལས། །དབུ་ཐོད་རིལ་བུ་འོད་ལྔའི་དཀྱིལ་འཁོར་དུ། །རང་བྱོན་འོད་
ལྔའི་ཀློང་ན་ རྫོགས་ པར་ བཞུགས། །ངོ༌ མཚར་ རྟེན་ དུ་ གྱུར་ ལ་ གུས་ ཕྱག་
འཚལ། །སིལ་བུའི་གདུང་གཞུག་མཆོད་རྟེན་བཞེངས་པ་ནའང་། །འོད་ལྔའི་
གདུགས་དང་བླ་རེས་རྒྱལ་མཚན་མཆོག །ནམ་མཁའི་དབྱིངས་ན་སྣང་བས་
མཛེས་གྱུར་པ། །བསོད་ནམས་ཞིང་དུ་གྱུར་ལ་གུས་ཕྱག་འཚལ། །དམ་པ་
རྣམས་ཀྱི་ཚུལ་འདི་བསམ་མི་ཁྱབ། །སྲིད་པ་ཇི་སྲིད་ཕན་བདེ་མཛད་པ་སྟེ།
འདི་ཡི་རླབས་ཆེན་སྤྱོད་པ་མཐའ་ཡས་པ། །འདི་ལྟ་འོ་ཞེས་བསམ་པའི་ཡུལ་
ལས་ འདས། །ལ་ ལར་ གཤེགས་ དང་ ལ་ ལར་ བལྟམས་ པ་ དང་། །ལ་ལར་
མཉམ་གཞག་ལ་ལར་ཞིང་རྣམས་སྦྱོང་། །ལ་ལར་དོན་མཛད་ལ་ལར་བདུད་
རྣམས་འདུལ། །དབྱིངས་ལས་མི་གཡོ་སྤྲུལ་པ་རྒྱུན་མི་ཆད། །དེ་སླད་བདག་
ཅག་ དོན་ ལྡན་ འགྲོ་ བ་ རྣམས། །འཁོར་ བའི་ གནས་ ནས་ ཞི་ བའི་ ནགས་
འདབས་སུ། །འདི་ཡི་ཐུགས་རྗེས་མྱུར་དུ་འདྲེན་ངེས་པས། །དུས་མེད་རྒྱུན་དུ་
གུས་པས་གསོལ་བ་འདེབས། །དམ་པ་འདི་དང་འགའ་ཞིག་ཕྲད་གྱུར་ཏེ། །
གསུང་ཙམ་ཐོས་དང་ཞལ་མཐོང་སྐྱེ་དགུ་རྣམས། །ངན་སོང་རྣམས་ཆད་ཐར་
ལམ་བྱང་ཆུབ་རྙེད། །དེ་སོགས་ཡོན་ཏན་བརྗོད་ཀྱིས་ཡོངས་མི་ལངས། །ལྷར་
བཅས་འགྲོ་བའི་དད་དཔོན་བླ་མ་ལ། །བདག་གཞན་མ་ལུས་གུས་པས་ཕྱག་
འཚལ་ཞིང་། །ནམ་མཁའ་མཐའ་ཀླས་ཏིང་འཛིན་སྤྲིན་ཚོགས་ཀྱིས། །མངོན་
པར་བཀང་སྟེ་བླ་མེད་མཆོད་སྤྲིན་བགྱི། །ལུས་དང་ངག་ཡིད་ སྡིག་ཀུན་ཅི་
མཆིས་པ། ཐུགས་རྗེའི་ཟེར་གྱིས་བསལ་བར་མཛད་དུ་གསོལ། །ལས་དང་
-178-



རིག་འཛིན་ཆེན་པོ་ཀུ་མ་རཱ་ཛའི་རྣམ་ཐར་ལོ་རྒྱུས་དང་བཅས་པ།
ཉོན་ མོངས་ མེ་ ཚོགས་ ཇི་ སྙེད་ ཀུན། །ཡེ་ ཤེས་ ཆུ་ བོས་ ཞི་ བར་མཛད་དུ་
གསོལ། །དེང་ནས་ བྱང་ ཆུབ་ སྙིང་ པོ་ མཆིས་ཀྱི་བར། ཁྱེད་ ཀྱིས་རྣམ་ གྲོལ་
ཐུགས་རྗེས་ཕྱག་སྐྱོངས་ལ། །འཁོར་བ་ངན་སོང་སྡུག་བསྔལ་མི་འབྱུང་ཞིང་། །
ཐེག་པ་དམན་ལས་བསྐྱབ་པར་མཛད་དུ་གསོལ། །རྟག་ཏུ་བཤེས་གཉེན་དམ་
པ་བརྟེན་བྱེད་ཅིང་། །འོད་གསལ་ཡེ་ཤེས་ས་དང་ལམ་རྫོགས་ནས། །བྱང་
ཆུབ་ཞི་བ་ཐོབ་པར་མཛད་དུ་གསོལ། །བདག་ཅག་གང་དུ་སྐྱེ་བ་རྣམ་ཀུན་ཏུ།
ཁྱེད་དང་མི་འབྲལ་བསྒྲོད་པ་གཅིག་པ་ཡིས། །གཞན་དོན་རླབས་ཆེན་ཕྲིན་
ལས་ རྫོགས་ པར་ཤོག །ཐུགས་ རྗེའི་ སྤྱན་ མཆོག་ དམ་ པ་ དཀྱུས་རིང་བས།
དུས་ རྣམས་ ཀུན་ཏུ་བདག་ཅག་ གཟིགས་ མཛོད་ལ། །ཉེས་ཀུན་རྣམ་སེལ་
ལེགས་ དགུ་ ལྷུན་ གྲུབ་ ནས། །འདོད་ དགུའི་ རེ་ བ་ རྫོགས་ པར་ མཛད་ དུ་
གསོལ། །སྐྱབས་ དང་ སྐྱོབ་ པ་ དཔུང་ གཉེན་མཛད་ དུ་ གསོལ། །མགོན་ དང་
བཤེས་དང་ས་མཁན་མཛད་དུ་གསོལ། །ཡེ་ཤེས་འོད་གསལ་སྒྲོན་མེ་སྤར་དུ་
གསོལ། །འདུ་འབྲལ་མེད་པར་བྱིན་གྱིས་བརླབ་ཏུ་གསོལ། །དེ་ལྟར་བདག་བློ་
མོས་པའི་གདུང་ཤུགས་ཀྱིས། །མཆོག་ཏུ་གུས་པས་གསོལ་བ་བཏབ་པ་ཡི། །
དགེ་བ་འདི་ཡིས་བདག་དང་འགྲོ་བ་ཀུན། །འཆི་མེད་མྱ་ངན་མེད་པའི་གནས་
ཐོབ་ཤོག །བླ་མ་དམ་པ་ཀུ་མ་རཱ་ཛ་དགོངས་པ་ཡོངས་སུ་མྱ་ངན་ལས་འདས་
པའི་ཚེ། གདུང་བའི་ཡིད་དང་སྨྲེ་སྔགས་ཀྱི་སྒོ་ནས་གསོལ་བ་འདེབས་པའི་
རབས་པདྨ་སྟོང་ལྡན་ཞེས་བྱ་བ། བླ་མ་དམ་པ་ལ་མི་ཕྱེད་པའི་དད་པ་དང་ལྡན་
ཞིང་བདེ་བར་གཤེགས་པའི་གསུང་རབ་ཕལ་པོ་ཆེ་ལ་ཐོས་པ་དང་། བསམ་པ་
དང༌། སྒོམ་པ་ལས་བྱུང་བའི་ཤེས་རབ་ལེགས་བར་སྦྱངས་པ། ཀུན་མཁྱེན་
-179-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ངག་གི་དབང་པོས་སྦྱར་བ་འདི་ཡོངས་སུ་རྫོགས་སོ།། །།ཤུ་བྷཾ། སརྦ་མངྒལཾ།
-180-



༄༅། །ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་ལ་
དོན་ལྡན་བཞུགས་སོ། །
ཨོཾ་སྭ་སྟི་སརྦ་མཾ་ག་ལ་སིདྡྷི་ཕ་ལ་ཧོ། །བླ་མའི་རྣམ་ཐར་མཐོང་བ་དོན་
ལྡན་ཞེས་བྱ་བ། བརྒྱུད་པ་གསུམ་གྱི་བླ་མ་དམ་པ་རྣམས་ལ་ཕྱག་འཚལ་
ལོ། །གང་གིས་ཐོག་མར་འགྲོ་དོན་ཐུགས་བསྐྱེད་ནས། །བར་དུ་གྲངས་མེད་
དབུ་ལ་ཁུར་ཆེན་ཁྱེར། །ཐ་མར་བྱང་ཆུབ་མངོན་པར་སངས་རྒྱས་ནས། །ལྷ་
མཛེས་སྲས་མཆོག་ལུམྦའི་ཚལ་བལྟམས་བཞིན། །སྐྱེས་མཆོག་འདི་ཡང་དེ་ཡི་
རྗེས་འགྲོ་བའི། །སྔོན་རོལ་བསྐལ་པ་མང་པོར་ཚོགས་བསགས་ནས། །བར་དུ་
བརྩོན་པའི་གོ་ཆ་མཐའ་ཡས་ཤིང་། །ཐ་མར་དོན་གཉིས་མཛད་དེ་གཙུག་གིས་
མཆོད། །བདག་ཉིད་ཆེན་པོ་དྲི་མེད་འོད་ཟེར་ གྱི། །རྣམ་ཐར་ནམ་མཁའི་
མཐའ་ དང༌ རྒྱ་ མཚོའི་ཁྱོན། །ཚུ་ རོལ་ བློ་ ཡིས་རྟོགས་ པར་ དཀའ་ ན་ ཡང་།
བཀའ་དྲིན་དྲན་དང་ཕྱི་རབས་དོན་དུ་སྤྲོ། །ཆུར་ཉལ་ཚལ་ན་རྟ་བདུན་ཤར་བ་
ཡིས། །རྐང་དྲུག་དགའ་སྟོན་འཕེལ་བར་གྱུར་པ་ལྟར། །བདག་བློའི་སྙིང་གི་
པདྨོ་ཁ་ཕྱེས་ལ། །འཆད་རྩོད་རྩོམ་པའི་སྤོབས་པ་བསྐྱེད་དུ་གསོལ། །
དེ་ ཡང་ འདིར་ སྐྱེས་ མཆོག་ དེའི་ བཀའ་ དྲིན་ མི་ འདོར་ བ་ དང༌། ཕྱི་
རབས་སྐལ་ལྡན་རྣམས་ཀྱི་དོན་དུ། ཆོས་རྗེ་རིན་པོ་ཆེའི་རྣམ་ཐར་མཐོང་བ་
དང༌། ཐོས་པ་དང་། རྟོགས་པའི་ཚུལ་མདོ་ཙམ་ཞིག་ཡི་གེར་འགོད་པ་ལ། བླ་
མ་དམ་པ་རྣམས་ཀྱིས་བྱིན་གྱིས་བརླབ་ཏུ་གསོལ། མཁའ་འགྲོ་ཆོས་སྐྱོང་གི་
-181-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ང༽
ཚོགས་རྣམས་ཀྱིས་སྟོངས་གྲོགས་མཛོད་ཅིག །དེ་ལ་བཅོམ་ལྡན་འདས་རྣམ་
པར་སྣང་མཛད་གང་ཆེན་མཚོའི་སྐུའི་ཞིང་ཁམས་ཐམས་ཅད་ཁྱབ་ཅིང་སྐུ་ལ་
ཞིང་ཁམས་ཐམས་ཅད་ཡོངས་སུ་རྫོགས་པ། ཞབས་རྡོ་ རྗེ་ སྐྱིལ་མོ་ཀྲུང་དུ་
བཞུགས་པའི་ཕྱག་གཉིས་མཉམ་གཞག་གི་མཐིལ་ན། ལྷུང་བཟེད་སྤོས་ཆུས་
གཏམས་པར་མེ་ཏོག་ཉི་ཤུ་རྩ་ལྔ་བརྩེགས་མར་གནས་པའི་བཅུ་གསུམ་པ།
ཐུགས་ཀ་དཔལ་གྱི་བེའུའི་ཐད་པདྨའི་ཟེའུ་འབྲུ་གཅིག་གི་སྟེང་ན་གཞི་དང་སྙིང་
པོ་མེ་ཏོག་གིས་བརྒྱན་པ་ཞེས་བྱ་བ། ཐུབ་པའི་དབང་པོ་འདིའི་གདུལ་ཞིང་
འཛམ་གླིང་བྱེ་བ་ཕྲག་བརྒྱར་གནས་པ་ལ། གླིང་བཞི་ལས་ལྷོ་ཕྱོགས་འཛམ་
གླིང་། སའི་ལྟེ་བ་རྡོ་རྗེ་གདན་ལས་དཔག་ཚད་བརྒྱ་ལྷག་གིས་བསྒྲོད་པའི་ས་
ཕྱོགས་གཡོ་རུ་གྲ་ཕུ་སྟོད་གྲོང་ཞེས་བྱ་བར། སློབ་དཔོན་ཆེན་པོ་པདྨའི་དངོས་
སློབ། དཔལ་རྟ་མགྲིན་གྱི་གྲུབ་ཐོབ་གདུང་རུས་ངན་ལམ། མཚན་བཙུན་པ་
རྒྱལ་བ་མཆོག་དབྱངས་ཞེས་བྱ་བ་དེའི་གདུང་རུས་ཀྱི་བརྒྱུད་པ་ཟམ་མ་ཆད་པ་
དེའི་མི་རབས་ཉི་ཤུ་རྩ་ལྔ་སོང་བ་ན། ཨ་མེས་ལྷ་སྲུང་ཞེས་བྱ་བ་བདུད་རྩི་སྨན་
གྱི་གྲུབ་པ་ཐོབ་པ། དགུང་ལོ་བརྒྱ་དང་ལྔ་ཐུབ་པ་དེའི་སྲས་སློབ་དཔོན་བསྟན་
པ་སྲུང་ཞེས་ བྱ་བ་གཅིག་དང་། ཡུམ་མཁའ་འགྲོའི་སྤྲུལ་པ་འབྲོག་བཟའ་
བསོད་ནམས་རྒྱན་གཉིས་ཀྱི་སྲས་སུ་འཁྲུངས་པའི་ལྟས་ལ། ཡུམ་གྱི་རྨི་ལམ་དུ་
སེངྒེ་ཆེན་པོ་གཅིག་གི་དཔྲལ་བར་ཉི་མ་གཉིས་དུས་གཅིག་ལ་ཤར་བ་འོད་
ཟེར་ཁྱིལ་ཁྱིལ་མོ་རང་གི་ལུས་ལ་ཐིམ་པ་རྨིས་ཏེ། དུས་ཚོད་ས་ཕོ་སྤྲེའུའི་ལོ་ཟླ་
བ་གཉིས་པའི་ཚེས་བརྒྱད། སྐར་མ་རྒྱལ་འཛོམས་པ་ལ་སྐུ་བ་ལྟམས་པའི་ཚེ།
བུད་མེད་ནག་མོ་རལ་གྲི་ཐོགས་པ་བཞིན་དང་མཆེ་བ་གཉེར་བ་ཞིག་ན་རེ།
-182-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ངས་བསྲུངས་བ་ཡིན་ཟེར་ནས་ཕྱག་ཏུ་བླང་། སླར་ཡུམ་ལ་གཏད་དེ་མི་སྣང་
བར་གྱུར་ཏོ། །དེ་ནི་ནམ་གྲུ་རེ་མ་ཏིའོ། ། །
ཡང་ལན་ཅིག་ཡུར་མ་བྱེད་དུས། མུ་ཁར་བསྙལ་ནས་ཡོད་པའི་ཚེ།
ཡུམ་བྱ་བ་གཅིག་གིས་བྲེལ་ནས་ཡོད་དུས། སེར་བ་བབས་པས་བུ་ཆུང་བརྗེད་
ནས་ནང་དུ་ཕྱིན་པ་དང་། དྲན་ནས་ཞིང་ཁར་བལྟས་པས་བུ་ཆུང་མི་འདུག་
ནས། ངུ་ཞིང་ནང་དུ་ཡོང་བ་དང་། སྔར་གྱི་བུད་མེད་ནག་མོ་དེས། བུ་ཆུང་
མཛོད་ནས་ཁྱེར་བྱུང་སྟེ། རལ་གྲི་བརྡེག་ལ་ཁད་བྱས་ནས་སྤྲུལ་པའི་སྐུ་ལ་
བརྙས་པ་བྱེད་པ་ཟེར་ནས་མི་སྣང་བར་གྱུར་ཏོ། །རང་བཞིན་དུས་ཐམས་ཅད་
དུ། ནམ་གྲུ་རེ་མ་ཏི་གཟུགས་ཐ་དད་པའི་སྒོ་ནས་འབྲལ་བ་མེད་པར་ཞབས་
ཏོག་བྱས་སོ། །དེ་ཡང་སྤྲུལ་པའི་སྐུ་ཡིན་པར་པདྨའི་བཀའ་ཆེམས་ལས་ལུང་
བསྟན་ཟིན་པ་ཡིན་ཏེ། དུས་ཀྱི་ཐ་མ་ལ་རྒྱལ་བ་མཆོག་དབྱངས་ཀྱི་རིགས་རྒྱུད་
ཀྱི་ཐ་མ་ལ་འཇམ་དབྱངས་ཀྱིས་སྤྲུལ་པ་གཅིག་གིས་སྔགས་ཀྱི་བསྟན་པ་དར་
བར་བྱེད་ཅིང་། དེ་ནས་ཡང་བརྒྱུད་པ་གཉིས་ཀྱི་བར་དར་བར་བྱེད་པ་ཡིན་ཏེ།
༈ ལུམྦིའི་ཚལ་ན་དོན་གྲུབ་བལྟམས་པའི་ཚེ། །ལྷ་དབང་ཀླུ་ཡི་རྒྱལ་
པོས་ཁྲུལ་གསོལ་ནས། །དར་དཀར་སླེ་ལུས་བླངས་ནས་ཤིས་པ་བ རྗོད། །
དགའ་བའི་མདངས་ཕྱུངས་ལེགས་པར་མཆོད་པ་ལྟར། །སྐྱེས་མཆོག་འདི་ཡང་
བལྟམས་པར་གྱུར་བའི་ཚེ། །ནམ་གྲུ་རེ་མ་ཏི་ཡི་ཕྱག་གཉིས་ཀྱིས། །ལེགས་
པར་བླངས་ནས་བསྲུང་ཞིང་སྐྱོབ་བོ་ཞེས། །སླར་ཡང་ཡུམ་ལ་གཏད་ནས་མི་
སྣང་གྱུར། །ཞེས་པ་ནི་བལྟམས་པའི་ཚིགས་སུ་བཅད་པའོ། །དེ་ལྟར་ཆུང་ངུ་
ནས་དད་པ་དང་། སྙིང་རྗེ་དང་བློ་གྲོས་ཆེ་ཞིང་། དགུང་ལོ་ ཆུ་ཕོ་བྱི་བ་ལྔ་ནས་འབྲི་
-183-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཀློག་ཞིབ་པར་མཁྱེན། ཤིང་སྟག་བདུན་ལ་ཡབ་ལས་བདེ་གཤེགས་འདུས་པ། རྟ་
མགྲིན། ཕུར་པ། །གུ་རུའི་ཕྲིན་ལས་གཞུང་། སྨན་རྩིས་ལ་སོགས་པ་མཁྱེན་
པར་མཛད། མེ་འབྲུག་དགུང་ལོ་དགུ་ལ་གྲྭ་ཕྱི་ཚོང་འདུས་སུ། ཉི་ཁྲི། བརྒྱད་སྟོང་
པ་གཉིས་བརྒྱ་ཚར་བཏོན་པས་ཐུགས་ལ་ཆུད། ས་མོ་ལུག་ དགུང་ལོ་བཅུ་
གཉིས་ལ་བསམ་ཡས་སུ་མཁན་པོ་བསམ་རིན་པ་བསམ་འགྲུབ་རིན་ཆེན་ དང༌། སློབ་
དཔོན་ལྷ་ཀུན་དགའ་འོད་ཟེར་ལས་རབ་ཏུ་བྱུང་ནས་ཚུལ་ཁྲིམས་བློ་གྲོས་ཞེས་
མཚན་གསོལ་ཏེ། འདུལ་བ་བསླབས་ཤིང་། བཅུ་གཉིས་ལ་ གྲལ་སྐོར་དང་
བཤད་པ་མཛད་དོ། །ཟས་གཙང་སྲས་པོ་ཁབ་ནས་མངོན་ཕྱུང་སྟེ། །རྣམ་དག་
དྲུང་དུ་རབ་བྱུང་བསྙེན་པར་རྫོགས། །འཁོར་བའི་ཉེས་དམིགས་གཟིགས་པའི་
ཚུལ་བསྟན་ནས། །འགྲོ་བའི་ཁ་ལོ་གྱེན་ལ་བསྒྱུར་བར་མཛད། །དེ་ལྟར་དམ་
པ་འདི་ཡང་བསམ་ཡས་སུ། །བསྟན་པའི་གཞི་མ་འདུལ་བ་ཡིན་དགོངས་
ནས། །ཉན་ཅིང་བཤད་ནས་ཕུལ་དུ་ ཕྱིན་པར་མཛད། །ཐུབ་ཆེན་རྗེས་འགྲོ་
དེ་ལ་གུས་པས་འདུད། །
༈ དེ་ནས་དགུང་ལོ་བཅུ་དྲུག་ལ། སློབ་དཔོན་བཀྲ་ཤིས་རིན་ཆེན་ལ།
ལམ་འབྲས་ གཉིས་དང་། ཆོས་དྲུག་གཉིས་དང་། ཕག་མོའི་ཆོས་དྲུག་དང༌།
བདེ་མཆོག་དྲིལ་བུ་པའི་དབང་དང་བཅས་པ། །ཕྱག་རྡོར་འཁོར་ལོ་ཆེན་པོའི་
དབང་གདམས་པར་བཅས་པ་ཞུས་ཤིང་། སློབ་དཔོན་དབང་ཡེས་ལས་དུས་
འཁོར། གསར་མའི་རྒྱུད་འབུམ་ལ་སོགས་རྒྱུད་སྡེ་མང་པོ་དང་། ཟ་ལུང་རིན་
པོ་ཆེ་ལས་ཞང་ཚལ་པའི་ཆོས་སྐོར། རྒོད་ཚང་པའི་ལམ་ཁྲིད། དམ་པའི་ཞི་
བྱེད་སྔ་ཕྱི་བར་གསུམ། མ་གཅིག་གི་གཅོད་རྣམ་དྲུག་ལ་སོགས་པ་གསན་
-184-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ཅིང་། དགུང་ལོ་བཅུ་དགུ་མེ་ཕོ་སྟག་ལ་གསང་ཕུར་བྱོན་ནས། མཁས་པའི་ཕུལ་དུ་
ཕྱིན་པ་བློ་བྲང་པ་ཆོས་དཔལ་ལྡན་རྒྱལ་མཚན་དང་ཆོས་གྲགས་གཉིས་ཀྱི་དྲུང་
དུ། བྱམས་པའི་ཆོས་ལྔ། ཚད་མ་རྣམས་འགྲེལ། །ཚད་བཏུས་རྣམས་ཀྱི་ཉན་
བཤད་ལོ་དྲུག་ལ་ཞུན་ཐར་ལེགས་པར་བཅད་དེ། མགོན་པོ་བྱམས་པའི་རྒྱུད་
བླ་མར། རྣམ་རྟོག་ལས་གཞན་དེ་དག་གི །སྤང་རྒྱུ་གཞན་མེད་དེ་ཡི་ཕྱིར། །
ཐོས་ པ་དེ་ཕྱིར་ཐོས་པ་མཆོག །ཅེས་དང་མཐུན་པར་དམ་པ་དེ་ཉིད་ཀྱིས།
ཐོས་བསམ་གནས་ལ་བློ་གྲོས་ལེགས་སྦྱངས་ནས། །མི་ཤེས་མུན་སེལ་རྨོངས་
པའི་ཚང་ཚིང་བསྲེགས། །ཤེས་བྱ་རབ་གཟིགས་མཁས་པའི་ཕ་མཐར་ཕྱིན། །
ཅེས་པ་འདི་ཡང་བར་སྐབས་ཀྱི་ཚིགས་སུ་བཅད་པའོ། །དེ་ནས་སྐབས་འགའ་
ཞིག་ཏུ། མི་གཡོ་བ་དང་དབྱངས་ཅན་མ་ཤེས་རབ་གསལ་བྱེད་ལ་སོགས་པའི་
སྒྲུབ་པ་མཛད་པས། ལྷ་སོ་སོའི་ཞལ་གཟིགས་ཤིང་གསུང་ཐོས་པ་དང༌། ཁྱད་
པར་དབྱངས་ཅན་མ་དང་མཇལ་དུས། དབྱངས་ཅན་གྱི་ཕྱག་མཐིལ་དུ་བཞག་
ནས་གླིང་བཞི་རི་རབ་དང་བཅས་པ་ཞག་བདུན་དུ་གཟིགས་སོ། །དེ་ནས་
མགྲིན་པ་ལོངས་སྤྱོད་ཀྱི་རྩ་ཁ་བྱེ་སྟེ་བློ་གྲོས་ཕྱོགས་མེད་དུ་རྒྱས་ཏེ། གསང་ཕུ་
ལ་སོགས་པའི་རིག་གྲར་བསམ་ཡས་པ་ལུང་མང་བ་ཞེས་གྲགས་སོ། །
གཞན་ཡང་སྐད་གཉིས་སྨྲ་བ་བློ་གྲོས་བརྟན་པའི་དྲུང་དུ་ཚད་མ་སྡེ་
བདུན་གྱི་རྣམ་བཤད་དང་། ཤེས་རབ་སྙིང་པོའི་རྒྱ་ཆེར་འགྲེལ་གྱི་བཤད་པ་
དང༌། ཏིང་ངེ་འཛིན་རྒྱལ་པོ་ལ་སོགས་པའི་ཟབ་མོ་མདོ་ལྔའི་བཤད་པ་དང་།
སྙན་ངག་མེ་ལོང་གཞུང་འགྲེལ་ལ་སོགས་པ་མང་དུ་གསན་ནོ། །དེ་ལྟར་ལུང་
དང་མན་ངག་དང་། རིག་པ་དང་སྙན་ངག་དང་། སྡེབས་སྦྱོར་ལ་དབང་འབྱོར་
•185-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
པས་ཕྱོགས་ཐ་དད་དུ་བྱོན་ནས། མཁས་གྲུབ་ཀྱི་བླ་མ་དུ་མ་ལས་མདོ་དང་རྒྱུད་
དང་མན་ངག་རྣམས་མང་དུ་ཞུས་ཤིང་། སློབ་དཔོན་གཞོན་ནུ་དོན་གྲུབ་ལས་
རྙིང་མའི་རྒྱུད་འབུམ། འདུས་མདོ་སྒྱུ་འཕྲུལ་སེམས་ཕྱོགས་ལ་སོགས་པ་མང་
དུ་གསན་ནོ། །སློབ་དཔོན་གཞོན་ནུ་རྒྱལ་པོ་ལས་བཀའ་དང་པོ་བདེན་པ་
བཞིའི་འགྲེལ་པ་གཏམ་གྱི་ཚོགས་དང་། བར་པ་མཚན་ཉིད་མེད་པའི་འགྲེལ་
པ་རིག་པའི་ཚོགས་དྲུག་རྩ་བ་ཤེས་རབ་རིག་པ་དྲུག་ཅུ་པ། སྟོང་ཉིད་བདུན་ཅུ་
པ། ཞིབ་མོ་འཐག་པ་རྩོད་པ་བཟློག་པ། ཐ་མ་དོན་དམ་ངེས་པའི་འགྲེལ་པ་
ཆོས་དབྱིངས་བསྟོད་པ་ལ་སོགས་པའི་བསྟོད་ཚོགས་ཞུས་ཤིང་། སློབ་དཔོན་
གཞོན་ནུ་རྡོ་རྗེ་ལས་སྤྱོད་འཇུག་བསླབ་བཏུས་ཇོ་བོའི་བཀའ་གདམས་སྐོར།
སྙན་བརྒྱུད་མང་དུ་ཞུས་ཤིང་། མཁན་པོ་པ་ལས་ཁྲོ་ཕུ་པའི་ཆོས་སྐོར། སྒྲུབ་
ཐབས་རྒྱ་མཚོ། མཁའ་འགྲོ་རྒྱ་མཚོ། དཔལ་བོ་རྒྱ་མཚོ། ཆོས་འབྱུང་བརྒྱ་རྩ།
འདུལ་བ་ལུང་། མདོ་སྡེ་རྒྱས་འབྲིང་བསྡུས་གསུམ། རྡོ་རྗེ་གཅོད་པ། སྡུད་པ།
ཤེས་རབ་སྙིང་པོ། ཤེས་རབ་ཁྲི་པ། ཚུལ་ལྔ་བཅུ་པ་ལ་སོགས་པའི་མང་པོ་
གསན་ཅིང་། ཆོས་རྗེ་ཀརྨ་པ་རང་བྱུང་རྡོ་རྗེ་ལས་སྦྱོར་དྲུག་གེགས་སེལ་དང་
བཅས་པ། ནཱ་རོ་ཆོས་དྲུག །སྐུ་གསུམ་ངོ་སྤྲོད། ཐུགས་རྗེ་ཆེན་པོ་རྒྱལ་བ་རྒྱ་
མཚོ། ཐུགས་རྗེ་ཆེན་པོ་རྒྱལ་པོ་ལུགས། གསང་འདུས། སམ་བྷུ་ཊི། མ་ཧཱ་མ་
ཡཱ། གཤེད་དམར་ནག་རྣམས་གསན་ཅིང་། སློབ་དཔོན་དབང་ཡེས་ལས་སྦྱོར་
དྲུག་བསྙེན་སྒྲུབ་ཡི་དམ་དམར་ཁྲིད། སངས་རྒྱས་ཐོད་པ། མཁའ་འགྲོ་གུར།
འཇིགས་བྱེད་རྭ་ལུགས་ཀྱི་རྒྱུད་རྟོག་པ་བདུན་པ་དང་། གསུམ་ པའི་དབང་
གདམས་ངག་རྫོགས་རིམས་དང་བཅས་པ། རླུང་འཁོར་ཛཾ་བྷ་ལ་དང་། ཀུ་རུ་
-186-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ཀུལླེ། ཐུབ་ པ། ཡུམ་ སྒྲུབ། བྱམས་ པ། གནས་ བརྟན་ བཅུ་ དྲུག །སྨན་ ལྷ་
སོགས་ཀྱི་སྒྲུབ་ཐབས་མང་དུ་ཞུས་ཤིང་། ཤུག་གསེབ་རིན་པོ་ཆེ་ལས། དོ་ཧ་
སྐོར་གསུམ། རི་ཆོས་སྐོར་གསུམ། རྟེན་འབྲེལ་བརྒྱ་རྩ་ཞུས་ཤིང་། སློབ་དཔོན་
སྟོན་ཚུལ་ལས་དྲང་སྲོང་གཞུང་སྐྱེས་ཀྱི་དངུལ་ཆུའི་བཅུད་ལེན་དང་བྱེ་མའི་
བཅུད་ལེན་ཞུས་ཤིང་། བླ་མ་འཇམ་དབྱངས་པ་ལས། དུས་འཁོར་ས་རིས། མེ་
མཁའ་རྒྱ་མཚོའི་ལྔ་བསྡུས། ཉི་ཟླ་གཟའ་འཛིན། བརྟག་གཉིས། རྡོ་རྗེ་རྩེ་མོ།
འཇམ་དཔལ་རྩ་རྒྱུད། རྡོ་རྗེ་འབྱུང་བ། ཀུན་དགའ་སྙིང་པོའི་འགྲེལ་པ། དེ་ཁོ་
ན་ཉིད་བསྡུས་ པ་ཏ་ཐ་སཾ་གྲ་ཧ། སྦྱོར་རྒྱུད། རྡོ་རྗེ་དབྱིངས། ཀུན་རིག །རབ་
གནས་དོན་གསལ་ལ་སོགས་པ་ཞུས་ཤིང་། །
ས་སྐྱ་པའི་བླ་མ་བདག་ཉིད་ཆེན་པོའི་དྲུང་དུ། ཐུགས་བསྐྱེད་ཆེན་མོ།
རྒྱུད་གསུམ་གྱི་གདམས་པ་ཁ་ཚར་ཞུས་ཤིང་། བླ་མ་ཁྲོ་ཕུ་བ་ལས། རྡོ་རྗེ་ཕྲེང་
བ་གུར་མགོན་དྲེག་མགོན་ལ་སོགས་པ་ཞུས་ཤིང་། བླ་མ་འཚོགས་འདུས་པ་
ལས། ཆོས་དབང་ལུགས་ཀྱི་གསང་བ་ཡོངས་རྫོགས་ཐུགས་རྗེ་ཆེན་པོ་ཡང་
སྙིང་འདུས་པ། རྫོགས་ཆེན་སངས་རྒྱས་མཉམ་སྦྱོར། འཁོར་བ་དོང་སྤྲུག། བླ་
མ་གསང་འདུས། མགོན་པོ་མ་ནིང་། བཅུད་ལེན་བརྒྱ་རྩ། རྒྱ་མཚོ་དུ་རུ་ཀའི་
གཏད་རྒྱ། གཟོ་ ཡིག་ པ་ཏྲ། མེ་སྒྱོགས་ཆུ་སྐྱོགས། དཔག་ཆེན་ དཔག་ ཆུང་།
ཁྲོམ་སྒྲུབ་པ་ལ་སོགས་ཞུས་ཤིང་། ཁང་དམར་པ་ལས། ཚེ་བདག་པཱ་ལ་པ་ཏྲ།
ཚ་ཚ་སྙོན་པ། ཙིཏྟ་དམར་པོ། མ་མོ་དུག་གི་སྤུ་གྲི། དུ་བ་རླུང་ཞོན། འབུམ་པ་
ནག་ པོ། མུ་སྟེགས་ ལྷ་ བདུན། རྡོ་ རྗེ་ གཅོད་ པ། སེར་ བ་ སྲུང་ འབེབས་ ལ་
སོགས་པ་ཞུས་ཤིང་། གཉོས་མཐིང་མ་པ་ལས། བཀའ་བརྒྱད་བདེ་གཤེགས་
-187-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འདུས་པ། གནམ་ལྕགས་ཨུར་མོ། ཕུར་པ་གཏེར་མ། ཌཱཀྐི་གསང་བ་ཡེ་ཤེས།
མགོན་པོ་ལེ་བདུན་མ། སྟག་ཞོན། བྱ་ཞོན། སེང་ཞོན་སྒྲུབ་ཐབས་ལ་སོགས་
པ་ཞུས་ཤིང་། དེ་ཡང་སྔར་གསང་ཕུར་བཞུགས་དུས། ཁམས་པ་རྣམས་ཀྱིས་
གནས་ཁང་གཅིག་ནས་གཅིག་ཏུ་ལན་བདུན་ཕུད་པས། ཁྲོ་ཕུ་བ་དཀོན་མཆོག་
དཔལ་དང་ལྷན་ཅིག་བཞུགས་ཤིང་ཡོད་པ་ལ། དགུང་གཅིག་གི་སྐབས་སུ།
བླ་བྲང་པ་ཆོས་དཔལ་བཟང་པོས་ཁྲོ་ཕུ་བ་ལ་ཤོག་གསུང་ནས། དགེ་བཤེས་
བསམ་ཡས་པ་འདི་འདིར་ཆགས་ན་གྲ་ས་འདི་ལ་ཕན་པ་ཞིག་འོང་བ་འདུག་
སྟེ། ཁམས་པ་ངན་པ་འདི་རྣམས་ཀྱིས་སྡོད་དུ་མི་འཇུག་པ་འདུག་པས། ཇ་
འདི་ཁྱེར་ལ་ཁོང་གལ་ཆེ་བ་རྣམས་ལ་དྲོང་། སྣམ་བུ་འདི་གཉིས་ཐོང་། ཁྱེད་
ཀྱིས་ལབ་ལབ་གྱིས། ངའི་ཡང་ལབ་པ་ཡིན་གྱིས་གསུངས་ནས། ཇ་ཞོ་ཕྱེད་
དང་སྣམ་བུ་གཉིས་བསྐུར་བ་ཁྱེར་ནས། སློབ་དཔོན་པས་འདི་སྐད་གསུང་། ཇ་
འདི་འཐུང་བྱས་པས། ཇ་སང་བཏུང་བས་ཆོག །དོ་དགོངས་མི་ཁོམ་པར་ཡོད་
ཟེར་ནས་གཤེགས་སོ། །ཕྱིར་ནང་ཐོ་རེང་ཁྲེས་པོ་བསྒྲོགས་ནས་ངེད་འགྲོ་བ་
ཡིན། ངའི་ཤུལ་ན་ཁོང་རྣམས་ཟོ་ཞིག་གསུངས་ནས་བཞུད་དོ། །གྲོགས་པོ་
གཅིག་ཡར་བྱུང་བ་དང་ལོ་ཙཱ་བ་ཆེན་པོའི་སྐུ་འབུམ་རྩར་འཕྲད་བྱུང་བས། ཁྱོད་
འགྲོ་བ་ཨི་ཡིན་ཟེར་བས། ང་ཁམས་པའི་ཐད་དུ་སྡོད་ས་མི་འདུག་པས་འགྲོ་
ཟེར། ཁྱོད་རྩོམ་པ་ལ་ནི་ཐོགས་པ་མེད། ཁོང་རྣམས་ལ་ངན་སྨྲས་ཀྱི་ཚིགས་
བཅད་ཅིག་འཇོག་རྒྱུ་ཡིན་ནམ་ཟེར་བས། ཤོག་བུ་བྲེ་ཁ་གང་ལ་ཤོང་ཐང་ཞིག་
བྲིས་ནས་ཆོས་ཁྲིར་བསླན་ཡོད། ད་དུང་འདི་ནས་དུམ་གཅིག་བསྐུར་བས།
འདི་ཁྱེར་ཅིག་གསུངས་ནས་རྐྱེན་ལ་ཁམས་འདུས་པ་ཀ་ཁ་སུམ་ཅུ་མཛད་ནས་
-188-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ཡར་བསྐུར། ཁོང་རྣམས་ཀྱིས་ཆོས་ཀྱི་ཁྲིའི་ཡིག་ངན་དེ་དར་དུ་མ་སྟེར། ཀ་ཁ་
སུམ་ཅུ་འདི་རྒྱ་ཡུལ་ཡན་ཆོད་དུ་དར་བར་གྱུར་ཏོ། །དེ་ནས་སྐབས་གཅིག་ཏུ་
དབུར་སྟོད་ལ་ཡར་བསོད་སྙོམས་ལ་བྱོན་པ་ལ། ན་བཟའ་ལ་ཡང་ཆོས་ཤམ་
སྟོད་ཐུང་བོད་ཕྲུག་དུང་ཁའི་ཕྱམ་ཙེ་ཐོ་རེ་པ་ཞིག་དང༌། མཐའ་གཉིས་སུ་མ་
ལྷུང་བ་ཙམ་ལས་མེད། ཆ་མདའི་ཡུལ་ཁང་ཞིག་ཏུ་བཞུགས་པའི་ནུབ་མོ་
དབུས་སྟོད་ནས་ཡོང་པའི་དགེ་བཤེས་གཅིག་ཀྱང་དེར་བསྡད་འདུག་པ་དེ་ན་
རེ། ཁྱེད་གང་ནས་ཡིན་ཟེར། ང་གསང་ཕུ་ནས་ཡོང་བ་ཡིན་བྱས་པས། སློབ་
གཉེར་ཅི་བྱས་ཟེར་བས། འདུལ་བ་དང༌། བྱམས་ཆོས་ལྔ། ཚད་མ་ལ་སོགས་
པ་ཤེས། ཁྱེད་གང་ནས་ཡིན་གསུངས་པས། ང་རྒྱ་མ་ནས་ཡིན། ཡུལ་ནི་ཟོལ་
ཕུག་པ། བཙུན་པ་ནི་བྱ་ཡུལ་དུ་བྱས། སློབ་གཉེར་ནི་དབུ་མ་འཇུག་པ་ལེགས་
པོ་ཞིག་ཤེས་ཟེར་བས། འོ་ན་རྒྱ་མ་ན་གྲུབ་ཐོབ་ལྕོག་ལའི་སྒྲུབ་ཁང་བྲག་ཁུང་
ཞིག་ཡོད་ཟེར་བ་དེ་ཅི་འདྲ་ཞིག་ཡོད་གསུངས་པས། བྲག་ཁུང་ལེགས་པོ་ཞིག་
ཡོད་ཅི་བྱེད་ཟེར། བསོད་སྙོམས་ལ་ནས་རྒྱལ་པ་བཟང་བ་གང་རྙེད་ན། དེར་
དགུན་བཞུགས་གཅིག་བྱས་ན་བསམས་གསུངས་པས། འོ་ན་ང་ཡང་དགུན་
དེར་འདུག །ང་ལ་སྐོར་འདི་ན་ཚར་ནས་བསྡུ་རྒྱུ་འགའ་ཞིག་ཡོད། ངས་ཞབས་
ཏོག་བྱེད་ཟེར། གྲོང་དེར་སྔགས་པ་བུ་ཕྲུག་མི་སོས་པ་ཞིག་འདུག་པས། ཁྱེད་
ཀྱིས་རྟ་མགྲིན་ནག་པོའི་སྦྱིན་བསྲེགས་ཨེ་ཤེས་ཟེར། ཤེས་གསུངས་པས། འོ་
ན་ང་ཅན་བྱོན་ཟེར་ནས་སྦྱིན་བསྲེགས་མཛད་པས། ནས་རྐྱལ་པ་བཟང་བ་གང་
ཕུལ། དེ་ནས་དགེ་བཤེས་དེ་དང་བསྡོངས་ནས་ལྕོག་ལའི་བྲག་ཁུང་དུ་བྱོན།
ཟླ་བ་བརྒྱད་དུ་མཚམས་བྱེད་པའི་དམ་བཅའ་མཛད། མུན་ཁང་ཞིག་མཛད་
-189-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ནས་བཞེས་པ་དེར་དྲངས། ཐོ་རངས་ཀྱི་ཐུན་ལ་དགེ་བཤེས་དེ་ལ་ཕར་ཕྱིན་
ཐུན་ཆེ་བ་རེ་གསུང་། ཟླ་བ་ལྔ་སོང་བའི་ཐོ་རེས་ཁར། ནམ་མཁར་སིལ་སྙན་
གྱི་སྒྲ་དང་། གླུ་དབྱངས་སྙན་པོ་གསན་ནས་གཟིགས་པས། ལུང་པའི་མདའ་ན་
བྱེ་མའི་རི་ཆུང་དང་། འབབ་ཆུ་གཅིག་ཡོད་པའི་ས་ནས་ཡར། རྟ་གསར་ཁྲབ་
དང་དྲིལ་བུ་གཡེར་ཁས་བརྒྱན་པ་ཞིག་ལ། བུད་མེད་ལོ་བཅུ་དྲུག་མའི་ན་ཚོད་
ཙམ་ཟ་འོག་གི་གོས་དང་། གསེར་གཡུས་བརྒྱན་པ། གསེར་གྱི་པ་ཏྲས་གདོང་
གཡོགས་པ་ཞིག་ཞོན་ནས་བྱོན་པའི་ཐུ་བ་ལ་འཇུས་ནས་འཕགས་མ་ཐུགས་
རྗེས་འཛིན་པར་ཞུ་ཞུས་པས། རིན་པོ་ཆེའི་དབུ་རྒྱན་གཅིག་འདུག་པ་དེ་ཕུད་
ནས་ཁོང་གི་མགོ་ལ་བསྐོན་ནས། དུས་འདི་ནས་བཟུང་སྟེ་བྱིན་གྱིས་བརླབ་
ཅིང་དངོས་གྲུབ་སྦྱིན་པར་བྱའོ། །ཞེས་གསུངས་ནས། དེའི་བྱིན་བརླབས་ཀྱིས་
ཟླ་བ་གཅིག་གི་བར་དུ། བདེ་གསལ་མི་རྟོག་པའི་ཏིང་ངེ་འཛིན་ཕྱམ་བརྡལ།
རིག་འཛིན་ཆེན་པོ་ཀུ་མ་རཱ་ཛ་དང་མཇལ་པའི་ལུང་བསྟན་ཡང་ཐོབ། དེ་ནས་
མཚམས་བཀྲོལ་ནས་ཡབ་ཡུམ་གྱི་དོན་དུ་ཀུན་རིག་གི་ཆོ་ག་བརྒྱ་རྩ་བརྒྱད་
མཛད། སློབ་དཔོན་ལ་བསྟེན་ཚུལ་གྱི་ཆོ་ག་ཡང་འདི་ཙམ་མཛད་པས་བྱིན་
བརླབས་ཡོང་ངེས་སྙམ་ནས་དབང་ཞུས་པའི་ཞུ་བ་བྱས། དེས་ཆོག་གསུངས།
སློབ་དཔོན་ཆུ་ལེན་དུ་སོང་རིང་། ཚོན་རྩི་ཚོས་མོངས་དང་། རྩིག་པ་བྱ་ཅག་མ་
བྱེད་པའི་ལྕོག་གི་ལྡེལ་ཀ་དང་བཅས་པས་དཀྱིལ་འཁོར་ལེགས་པ་གཅིག་
བཞེངས་ཚར་འདུག་ན་སྔགས་པ་ཕྱུག་པོ་བཟའ་ཚང་འཁོར་གཅིག་དང་། ཕོ་མོ་
སུམ་ཅུ་ཙམ་གྱིས་དབང་ཞུས་སོ། །
ཀྱེ་མ་ཀྱེ་ཧུད་མགོན་པོ་ཐུགས་རྗེ་ཅན། །མི་མངོན་དབྱིངས་ནས་བདག་
-190-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ལ་ གཟིགས་མཛོད་ལ། །ངག་གི་དབང་པོའི་མཁྱེན་རབ་འོད་སྟོང་གིས། །
བདག་བློའི་སྙིང་གི་མུན་པ་མྱུར་དུ་སོལ། །དེ་ནས་དགུང་ལོ་ཉེར་བདུན་ལ།
རིག་ འཛིན་ཆེན་པོའི་དྲུང་དུ་འབྱོན་ པ་ ལ་ བསམ་ ཡས་ན་མར་ བྱོན་ པར།
གཡག་སྡེ་པཎ་ཆེན་དང་འཕྲད་པས། ད་ཁྱོད་གར་འགྲོ་ཐམས་ཅད་ཆོས་རྗེ་
ཀརྨ་པ་ལས་ཆོས་ཞུ་བ་ལ་ཡར་འཚོགས་པས་དེར་འགྲོ་ན་འཐད་ཟེར་བ་ལ།
ང་ཡར་སྟོད་རྒྱམ་གྱི་ཕུ་ན་རིག་འཛིན་ཆེན་པོ་ཀུ་མ་རཱ་ཛ་བཞུགས་ཟེར་བ་ལ་
མཇལ་དུ་འགྲོ་བ་ཡིན་གསུངས་ནས། རྒྱམ་ཕུར་བྱོན་པས་རིག་འཛིན་ཆེན་པོ་
དཔོན་སློབ་རྣམས་སྦྲ་ཕྱ་ཐེར་བདུན་ཅུ་ཙམ་མཛད་ནས་བཞུགས་པ་དང་མཇལ།
བླ་མའི་ཞལ་ནས་མདང་ལྷའི་བྱ་ཡིན་ཟེར་པའི་བྱ་ཡ་མཚན་ཅན་གཅིག་ལ་བྱ་
བྲན་སྟོང་གིས་བསྐོར་ནས་ངའི་དཔེ་ཆ་ཁྱེར་ནས་ཕྱོགས་ཐ་དད་དུ་སོང་བ་རྨིས།
དེ་ཁྱེད་ལ་ལྟ་བ་ཡིན་པར་འདུག །ངའི་ཆོས་འདིའི་བརྒྱུད་པ་འཛིན་པ་ཞིག་
ཡོང་བར་འདུག་གསུངས་ནས་དགྱེས་ཚོར་ཆེན་པོ་མཛད། འདི་དུས་དགུང་ལོ་
ཉེར་ བདུན་ འགྲོ་ གསུངས། དཔྱིད་ ཀའི་བརབཀའ་ཆོས་སྒུགས་ནས་ཞེས་པའང་འདུག་དེར་ ལུང་
སྟོང་གཅིག་ནས་གཅིག་ཏུ་ལན་དགུ་འཕོ་སྐྱས་བྱས་ནས། གཞི་རེ་ཟིན་དུས་
སྐྱས་རེ་བྱས་པས་ལུས་ངག་ལ་གཟན་པར་བྱུང་། གོས་ངན་པས་ཉེ་གནས་
བཙུན་ཆུང་འགའ་ཡོད་པ་དང་། བསྐོར་ཁྱི་ཡང་སྡང་བར་བྱུང་། ཁྲིད་སང་ཉིན་
འཛུགས་པའི་དོ་དགོངས་ཁྲིད་གཉེར་བ་གཉིས་ཀྱིས་ཚོགས་བྲེ་ཆེན་པོ་ཞིག་
ཁྱེར་ནས། དགེ་བཤེས་བསམ་ཡས་པའི་ཆོས་ཁྲལ་གར་ཡོད། དབང་གང་རྒྱུད་
དང་བཅས་པ་ཞུ་བ་ལ་ནས་ཁལ་བདུན་རེ་དགོས་པ་ཡིན་ཟེར་བས། ང་ལ་ནི་
བྲེ་གང་ཡང་མེད་ཆོས་ཐོབ་པར་བྱེད་པ་ཡིན་གསུངས་པས་བསྡད་པ་ཡིན་བྱས་
-191-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
པས། ཁྲིད་པ་འདི་ཙམ་གཅིག་གི་ཆོས་ཁྲལ་སུས་འཇལ་ཟེར་བ་དང་། སྐྱེ་བ་སྔ་
མ་ཚོགས་མ་བསགས་པས་དཀའ་ལས་དེ་ཙམ་ཞིག་བྱས་པས། ཆོས་ཁྲལ་ལ་
སྡུག་ནས་འགྲོ་དགོས་པ་འདུག་པས་མི་ལ་ངོ་ཚ། ནམ་ལངས་ཙ་ན་ལུང་པ་
འདིའི་མདོར་སླེབས་པ་བྱེད་དགོས་དགོངས་ནས། ཐོ་རངས་བཞེངས་ཀྱིན་
ཡོད་ཙ་ན། དགེ་བཤེས་བསམ་ཡས་ པ་ ཁྱེད་ད་ལྟ་ ཆོས་ རྗེའི་དྲུང་དུ་ཤོག་
གསུངས་ཟེར་བས། ངེད་རང་འགྲོ་རྩིས་ཡིན་ཡང་གསུང་བཅག་ན་མི་ཉན་
དགོངས་ནས་ཞབས་དྲུང་དུ་ཕྱིན་པས། ཞལ་འཛུམ་མཛད་ནས། སྤུ་སྤྲོ་མ་བྱེད་
པར་བཞུགས་ལ་ཇ་འཐུང་གསུང་། ཁྲིད་གཉེར་བ་གཉིས་ཤོག་གྱིས་གསུངས་
ནས། ཚ་བ་གནང་བའི་གྲལ་དུ་དགེ་བཤེས་འདིའི་ཆོས་ཁྲལ་ནང་ནས་འདེབས་
པ་ཡིན་ཁོང་མ་གཙེར། ང་ལ་ད་རེས་ཀྱི་ཆོས་ཉན་འདི་ཚོ་ཐམས་ཅད་ལས་ཁོང་
དགའ་བ་ཡིན་གསུང་། །
ཨེ་མ་ངོ་མཚར་རྨད་དུ་བྱུང་བའི་ཚུལ། །ཆོས་འཕགས་དྲུང་དུ་རྟག་
ངུ་མཇལ་པ་དང་། །བྱམས་མགོན་དྲུང་ན་ཐོགས་མེད་མཇལ་བ་ལྟར། །དམ་
པས་དམ་པ་བརྟེན་པ་འདི་ནི་མཚར། ཕྱེ་བྲེ་གསུམ་དང་དངུལ་ཆུ་རིལ་བུ་ཉི་ཤུ་
རྩ་གཅིག་གིས་ཟླ་བ་གཉིས་ཀྱི་གསོལ་བ་མཛད་ཅིང་། ཁ་བ་བབས་དུས་སྐྱེ་
ནང་དུ་བཞུགས་ནས། གོས་གདན་གཉིས་ཀའི་གོ་བཅད་ཅིང་། ཆོས་ཕྱོགས་སུ་
དཀའ་བ་མང་དུ་སྤྱད་ནས། བླ་མའི་དྲུང་དུ་ཆོས་བཀའ་ཡང་མང་བར་གསན་
ནས། གཏེར་མ་ཉང་ལུགས་ཀྱི་གུ་རུ་ཞི་དྲག་བྱིན་རླབས་ལུ་གུ་རྒྱུད། བཀའ་
བརྒྱད་ཕག་ནག་དམར་པོ་ལ་སོགས་པའི་སྒྲུབ་ཐབས་མང་པོ་དང་། ཀུན་བྱེད་
རྒྱལ་པོ། ཨ་རོ་ནམ་མཁའ་རླུང་འབྱམས། ཀུན་བཟང་ཆེ་བ་རང་གནས། སྲིད་
-192-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
པའི་འབེབས་ཆེན་མོ། ཀློང་ཆེན་རབ་འབྱམས་ཀྱི་ཤེས་བྱ་མཐའ་གཅོད། ཕྱི་
སྐོར་ནང་སྐོར་གསང་སྐོར་གྱི་རྒྱུད་མང་པོ་དང་། ཁྱད་པར་གསང་བ་བླ་ན་མེད་
པའི་དབང་བཞི། ཟབ་མོ་པོད་བཞི་ཕྲན་ཚེག་དང་བཅས་པ། རྒྱུད་བཅུ་བདུན་
ཊི་ཀ་དང་བཅས་པ། མན་ངག་བརྒྱ་དང་བཅུ་དགུ་ཕྲན་ཚེག་དང་བཅས་པ།
བཀའ་སྲུང་ཨེ་ཀ་ཙ་ཏིའི་སྒྲུབ་ཐབས་ལེགས་ལྡན་ལྕམ་དྲལ། གཟའ་བདུད་
དང༌། དམ་ཅན་ གྱི་ སྒྲུབ་ ཐབས་ སྐོར་ དང་ བཅས་ པ་ ལ་སོགས་ ཞུས་ཤིང་།
བསྟན་པ་དམ་པའི་ཆ་ལུགས་མ་ལུས་པ། བཀའ་ཡི་བསྟན་པའི་བབས་རྗེས་
གནང་དང་བཅས་ནས་གནང་བར་མཛད་དེ་བསྟན་པས། ཁམས་གསུམ་ཆོས་
ཀྱི་རྒྱལ་པོ་རྒྱལ་རིགས་སྤྱི་བོ་ནས་དབང་བསྐུར་བས། ཆོས་ཀྱི་རྒྱལ་པོར་གྱུར་
ཅིང་གང་གིས་མཐོང་བ་དང་། ཐོས་པ་དང་། དྲན་པ་དང་། རེག་པ་ཐམས་ཅད་
གདོད་མའི་ས་ལ་འགོད་པའི་མཐུ་ཆེན་པོ་མངའ་བ་ཡིན་ནོ། །
གདོད་མའི་མགོན་དང་རྣམ་དབྱེར་མི་ཕྱེད་ཅིང་། །འགྲོ་བའི་དོན་དུ་
ཐུགས་རྗེས་ཐབས་ཆེན་འགྱེད། །ཐེག་མཆོག་སྙིང་པོའི་ཆར་རྒྱུན་རྒྱ་ཆེ་བས། །
སྐལ་བཟང་ལྟ་སྤྱོད་ལོ་ཏོག་རྒྱས་མཛད་བསྟོད། །དེ་ནས་མཆིམས་ཕུར་ལོ་
བདུན་གྱི་བར་དམ་བཅའ་སྒྲུབ་པ་མཛད་དུས། ལྷུན་གྲུབ་སྒང་དུ་ཕག་མོ་ནག་
མོའི་ཞལ་ཞག་བདུན་མཐོང་། དེ་ནས་ཨོ་རྒྱན་དྲག་སྒྲུབ། ཆེ་མཆོག་དབུ་ཉི་ཤུ་
རྩ་གཅིག་ཕྱག་བཞི་བཅུ་ཞེ་གཉིས་པ་ལ་བཀའ་བརྒྱད་ཀྱི་ལྷ་ཚོགས་བདུན་བརྒྱ་
ཉི་ཤུ་རྩ་ལྔས་བསྐོར་བ་སྐབས་སྐབས་སུ་གཟིགས་སོ། །གནོད་སྦྱིན་ཛཾ་ལྷས་
ནོར་བུ་གཅིག་ཕུལ་བ་དང་། རྡོ་རྗེ་གཡུ་སྒྲོན་མས་ཞལ་བསྟན་ནས། རང་གི་ཕྱི་
སྒྲུབ་ནང་སྒྲུབ་གསང་སྒྲུབ་བླ་ན་མེད་པ་དང་བཅས་པའི་སྒྲུབ་ལུགས་ཕུལ་ལོ། །
-193-



in
hur sur
མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
དགེའུ་གོང་དུ་བཞུགས་དུས་གུ་རུ་ཞི་བའི་ཞལ་གཟིགས། མཁའ་སྤྱོད་དུ་བྱོན་
ནས་མཁའ་འགྲོ་མ་རྣམས་ཀྱིས་ཆོས་འཆད་ལུགས་རྣམ་ཐར་རྣམས་གཟིགས་
ཤིང་། བཀྲ་ཤིས་མེ་ཏོག་འཐོར་བ་དང་། འབྱོན་དུས་མཁའ་འགྲོ་མ་རྣམས་
ཀྱིས་སྐྱེལ་ཐུང་བྱས་ཏེ། མཁའ་འགྲོ་སྙིང་ཐིག་གི་རྗེས་གནང་ཕུལ་ལོ། །དགེ་
འུར་ བཞུགས་ དུས་ ཕག་ མོ་ དམར་ མོ་ དང་། རྡོ་ རྗེ་ སེམས་ དཔའ་དང་། རྟ་
མགྲིན། སྒྲོལ་མ། ཚེ་དཔག་མེད་བཞེངས་སྟབས་རྣམས་འོད་དཀྱིལ་ནས་ཞལ་
གཟིགས་སོ། །དུར་ཁྲོད་དུ་བཞུགས་དུས་ལས་ཀྱི་མཁའ་འགྲོ་མ་ཨེ་ཀ་ཙ་ཏི་
སྤྱན་ གཅིག་ མ། སྤྱང་ མོ་ ཞིང་ དབྱུག་ ཅན་ མཐིང་ མོ། གཟའ་ བདུད། རྡོ་ རྗེ་
ལེགས་པ་རྣམས་གཟིགས་སོ། །བྱ་འུག་ལྷ་ཁང་དུ་མགོན་པོ་ཕྱག་བཞི་པ། རྡོ་
རྗེ་བདུད་འདུལ། དགེ་བསྙེན་ཉེར་གཅིག་གཟིགས་སོ། །ཆོས་ཁམས་དགེ་བ་
རྒྱ་ མཚོའི་གོས་ཅན་ གཞིར། །བྱང་ ཆུབ་སེམས་མཆོག་བཟང་པོའི་ ས་ ལུད་
བྲན། །སྨོན་དང་འཇུག་པའི་ས་བོན་ལེགས་བཏབ་ནས། །དགེ་བཅུའི་ལོ་ཐོག་
གསར་དུ་སྨིན་མཛད་བསྟོད། །དེའི་དཔྱིད་སོར་ཇོ་བོ་མཇལ་དུ་བྱོན་པས་ཇོ་
བོའི་མཛོད་སྤུ་ནས་འོད་ཟེར་སྤྲོས་པ། ཉིད་ཀྱི་མཛོད་སྤུར་ཐིམ་པས། བྱ་རྒོད་
ཕུང་པོའི་རི་དང་། ལིའི་ཡུལ་དང་། པཎྜི་ཏ་མ་ཧཱ་མུ་ཏྲ་བྱ་བར་སྐུ་འཁྲུངས་པ་
དང༌། རྒྱ་གར་དུ་མཁྱེན་པའི་ཆོས་གསར་རྙིང་ལ་སོགས་པ་ཐུགས་ལ་བཀྲ་ལམ་
པ་ཞིག་གསལ་བས་ཐུགས་རབ་ཏུ་བདེ་བ་ཞིག་བྱུང་། དན་ཕག་ཏུ་བྱོན་ནས་
གསང་སྙིང་གསན་ཏེ་མར་ལམ་རེས་མོ་དགོན་པར་བྱོན་ནས། བླ་མ་རེས་མོ་བ་
དང་གསུང་གླེང་མཛད་པར། བུད་མེད་ནག་མོ་གཅིག་གིས་པོ་ཏི་གཅིག་ཁྱེར་
བྱུང་ནས་གཟིགས་པས། ཌཀི་ཙིཏྟ་བྱ་བ་ཞིག་འདུག་དེའི་འཕྲོ་ལ་མི་སྣང་བར་
-I94-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
གྱུར་ཏོ། །དེ་ལ་བླ་མ་རེས་མོ་བ་ངོ་མཚར་སྐྱེས་ནས་ཆོས་ཞུས་པས། མཆིམས་
ཕུར་སྙིང་ཐིག་གསུང་བའི་ཞལ་བཞེས་མཛད་ནས་བྱོན་ནོ། ། དགུང་ལོ་ཉི་ཤུ་
རྩ་ བརྒྱད་ལ་ བཞེས་པ་འབྲི་ཁུང་ཆོས་ཀྱི་རྒྱལ་པོ་སྐུ་འཁྲུངས་པ་དང་དུས་མཚུངས་པ་ཤིང་ཕག་ལོ་ཡིན་དགོས། མཐོང་སྣང་
འོད་དྲ་ལས་དགུང་ལོ་སོ་གཉིས་ལ་གསུངས་པ་མཛད་འདུག་དེ་ལྟར་ན་ས་མོ་ཡོས་ཡིན། ར་མོ་ ཅན་ དུ་ སྙིང་ ཐིག་
གསུངས་པས་ཆོས་འཛུགས་པའི་སར་མེ་ཏོག་གི་ཆར་བབས། སྤྲོས་བཅས་ཀྱི་
ཚེ་འོད་མཐིང་ཀས་ཐམས་ཅད་བརྡལ་བར་ཁྱབ་ཅིང། སྤྲོས་མེད་ཀྱི་དགོངས་མོ་
འོད་ཟེར་ཁ་དོག་ལྔས་ཁྱབ་ཅིང་། ཨོ་རྒྱན་སྐུ་མདོག་མཐིང་ཁ་དང་། ཡེ་ཤེས་
མཚོ་རྒྱལ་དམར་མོ་ཕྱག་ན་བུམ་པ་བསྣམས་ནས། ཁོང་རང་ལ་དབང་བསྐུར་
དུས་ནམ་མཁའ་ལ། འོད་དང་སྒྲ་དང་། སིལ་སྙན་དང་། ངོ་མཚར་བ་མང་པོ་
བྱུང་ཞིང་། དཀྱིལ་འཁོར་གྱི་རྩར་བུ་མོ་ལོ་བཅུ་དྲུག་ཙམ་གཡུ་ལྟར་སྔོ་བ་བདུན་
བྱུང་ནས། བྲོ་འཁྲབ་པས་ཆེད་དུ་དགྱེས་པ་དང་མི་དགྱེས་པ་ལ་སོགས་པ་མ་
མཛད་གསུང་། འདིའི་དུས་སུ་ཨོ་རྒྱན་ཡབ་ཡུམ་འཁོར་དང་བཅས་པས་མཁའ་
འགྲོ་སྙིང་ཐིག་གི་རྗེས་གནང་། ལྷ་རིང་བྲག་དང་། ཨོ་རྒྱན་རྫོང་དང་། ཞྭའི་ལྷ་
ཁང་ གསོ་ དགོས་ པ་ དང་། བསྟན་བཅོས་རྩོམ་ པའི་ ལུང་ བསྟན་ ཡང་ ཐོབ།
མཚན་ཡང་ཨོ་རྒྱན་གྱིས་དྲི་མེད་འོད་ཟེར་བཏགས། ཡེ་ཤེས་མཚོ་རྒྱལ་གྱིས་རྡོ་
རྗེ་གཟི་བརྗིད་ཅེས་གསོལ་ཏོ། །དེ་ཡང་ཨ་ཏི་བཀོད་པ་ཆེན་པོ་དང༌། སྒྲ་ཐལ་
འགྱུར་རྩ་བའི་རྒྱུད་ནས། དེ་འོག་བློ་གྲོས་མཆོག་གིས་འཛིན། །ཞེས་པ་ནི་ཆོས་
རྗེ་རིན་པོ་ཆེར་བཞེད། བཀའ་ཆེམས་ལས། བློ་གྲོས་མིང་ཅན་ཐོགས་མེད་བྱ་
བཞིན་རྒྱུ། །ཞེས་གསུངས་སོ། །
སྐྱེས་བུ་འདི་ནི་འཕགས་ཆེན་མཆོག་ལ་དབང་
། །རྒྱལ་བས་ལུང་བསྟན་
-195-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཆོས་བདག་རྣམས་ཀྱིས་བསྟོད། །མཁའ་འགྲོ་རྣམས་ཀྱིས་ཟབ་གཏེར་བདག་
པོར་བསྐོས། འདི་འདྲའི་མཁས་གྲུབ་དམ་པ་གཞན་སུ་ཞིག །དེ་ནས་གངས་རི་
ཐོད་དཀར་གྱི་མགུལ་དུ་བྱོན་ནས་བསྟན་མ་བཅུ་གཉིས་ལྷ་རབས་མཆེད་དགུ་
རྣམས་ཀྱིས་བསུ་བ་མཛད་པའི་སྣང་བ་བྱུང་ངོ༌། །ལོ་གསུམ་སྒྲུབ་པ་མཛད་ཅིང་
བཞུགས་དུས། ཐོ་རངས་ཁ་ཞིག་གི་རྨི་ལམ་ན་བླ་མ་ཀུ་མ་རཱ་ཛ་བྱོན་ནས་སྡིག་
མཛུབ་གཅིག་མཛད་དེ། ཅི་ཡང་མི་གསུངས་པས་དབང་གི་བརྡ་རུ་གོ་བ་དང་།
འདི་དུས་གཤེགས་རྟགས་བྱུང་ཡང་། ཏིང་ངེ་འཛིན་གཅིག་གིས་ཚེ་འཕེལ་བ་
ཡིན་གསུང་། དེའི་ཉི་མ་རྩེ་ཤར་ལ་མངོན་སུམ་གཟིགས་དུས། ཤར་ཕྱོགས་ཀྱི་
ནམ་མཁའ་ ལས་སྒྲ་ ཞིག་ གྲགས་པ། དེའི་དུས་ནམ་མཁར་གཟིགས་པས།
འོད་ཀྱི་དཀྱིལ་འཁོར་ཚོམ་བུ་དང་བཅས་པའི་དཀྱིལ་དུ་ཀུན་བཟང་ཡབ་ཡུམ་
དང་། ཞི་ ཁྲོའི་ དཀྱིལ་ འཁོར་ མང་ པོ་ས་ གཞི་ བར་ སྣང་ སྟེང་ འོག་ ཕྱོགས་
མཚམས་གང་བར་གཟིགས་པ་དང་། བི་མ་ལ་སྐུ་མདོག་ལྗང་སེར་དང་མཁའ་
སྤྱོད་ཀྱི་བླ་མ་བཞི། བླ་མ་ཀུ་མ་རཱ་ཛ་ལོངས་སྤྱོད་རྫོགས་པའི་ཆ་བྱད་དང་
། ཨོ་
རྒྱན་པདྨ་རྒྱལ་པོའི་ཆ་བྱད་ཅན་གཟིགས་པ་དང་། དེ་ནས་བཟུང་ལྷའི་ཞལ་
མང་པོ་རྒྱུན་ཆད་མེད་པར་གཟིགས་གསུང་། དེ་ནས་བོད་ཀྱི་རི་བོ་རྩེ་ལྔར་བྱོན་
དུས་འཇའ་དང་འོད་ཀྱི་གུར་མང་པོ་ཕུབ་ནས་ཡ་མཚན་གྱི་རྟགས་མང་པོ་བྱུང་
ཞིང་། སྒྱུ་འཕྲུལ་སྐོར་གྱི་ཆོ་ག་མཛད་པས་ཞི་ཁྲོའི་དཀྱིལ་འཁོར་ནམ་མཁའ་
དང་བྲག་ལ་སོགས་པ་ཐམས་ཅད་དུ་ཚོམ་བུ་གསལ་བར་ཀུན་གྱིས་མཐོང་བ་
དང༌། དར་ཅིག་སྣང་བ་འགྱུར་ནས། ཤར་ལྷོའི་མཚམས་སུ་གཟིགས་པས།
ནམ་མཁར་བི་མ་ལ་བཞུགས་ནས་ཕྱག་མཛུབ་ཤར་ལྷོའི་མཚམས་སུ་བསྟན་པ་
-196-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
གཟིགས་པ་དང་། ལྷ་ཁང་གསོ་བའི་སྔར་གྱི་ལུང་བསྟན་རྗེས་སུ་དྲན་ནོ། །དེ་
ལྟའི་སྐྱེས་བུ་ཁྱུ་མཆོག་དེའི་ཡོན་ཏན་བརྗོད་པ། ཁྲོམ་ནས་ཆོས་བཤད་གངྒཱའི་
ཆུ་རྒྱུན་འདྲ། །རིག་གྲྭར་རྩོད་དུས་འབྲུག་སྒྲ་སྒྲོགས་པ་འདྲ། །བསྟན་བཅོས་
རྩོམ་དུས་རི་གཟར་འབབ་ཆུ་འདྲ། །མཉམ་པར་འཇོག་དུས་རྣལ་འབྱོར་མངོན་
སུམ་འདྲ། །ཞེས་པ་དོན་ལ་གནས་པའོ། །
འདི་དུས་གཏེར་ལུང་ལས། ཨོ་རྒྱན་གྱི་སློབ་དཔོན་གྱིས། འབྲི་གུང་
སྒོམ་པ་ཀུན་རིན་ལ། འབྲི་ཞེས་བྱ་བའི་ས་ཕྱོགས་སུ། །ཀུན་དགའི་མིང་ཅན་
བདུད་ཀྱི་བུ། །ལུས་ལ་མཚོན་ཆའི་རི་མོ་ཡོད། །ཤི་ནས་དམྱལ་བར་སྐྱེ་བར་
འགྱུར། །ལྷོ་ཡི་ཕྱོགས་ནས་ འཇམ་དབྱངས་ཀྱི། །སྤྲུལ་ པ་ གཅིག་ གིས་ཐུལ་
གྱུར་ན། །མནར་མེད་གནས་ནས་ཐར་བར་འགྱུར། །ཞེས་པ་དེ་སྒོམ་པ་ཀུན་
རིན་གྱིས་མཐོང་བ་དང་། ལུས་ལ་བལྟས་པས་རྒྱབ་ཀྱི་སྒལ་གཞུང་གཡས་སུ་
རལ་གྲི་འདྲ་བའི་ཤ་མཚན་ཅིག་འདུག་པས་ངས་དབུས་གཙང་འཁྲུག་པ་ཞིག་
བྱ་དགོས་བསམ་པ་ཡོད་ཀྱང་། དམྱལ་བར་འགྲོ་ན་བྱེད་དོན་ཆུང་བས། བླ་མ་
དཔལ་མཆོག་པ་ལ་འཇམ་དབྱངས་ཀྱི་སྤྲུལ་པ་གཅིག་འཚོལ་ལ་ཤོག །ཆོས་ཞུ་
ཡིན་གསུངས་པ་དང་། བླ་མ་དཔལ་མཆོག་བ་དབུས་གཙང་དུ་འཚོལ་དུ་བྱོན་
པས། དབུས་གཙང་ན་བླ་མ་རྒྱལ་སྲས་པ་ལས་ཐུགས་རབ་ཆེ་བ་མི་འདུག་
པས། སྒོམ་པ་ཀུན་རིན་ལ་ཀུན་མཁྱེན་པ་གདན་དྲང་བྱས་པས། ཁྱེད་དད་པ་
སྐྱེས་པ་ན་ང་དད་པ་སྐྱེ་བ་ཡིན་པས་དེ་ལྟར་བྱའོ་གསུངས་སོ། །དེ་ནས་འབྲི་
གུང་དུ་འབྱོན་པར་ཞལ་བཞེས་མཛད་དུས། མནལ་ལམ་དུ་སེང་གེ་བཞིའི་ཁྲིའི་
སྟེང་ན་བི་མ་ལ་བཞུགས་ནས་ང་ནི་ཀུ་མ་རཱ་ཛའི་སྤྲུལ་བ་ཡིན། པདྨ་བརྩེགས་
-197-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
པའི་ཞིང་དུ་འགྲོ་སངས་རྒྱས་ཀྱི་བསྟན་པ་དར་བར་གྱིས་ཤིག་གསུངས། ཡང་
དེའི་སང་དགོངས་ཕག་མོ་ལྕགས་གདོང་མ། ཁོང་གི་གཟིམས་སའི་མདུན་གྱི་
རྒྱ་མཐོངས་ཁར་བྱོན་པ། བླ་མ་ཀུ་མ་རཱ་ཛའི་སྤྲུལ་པ་ཡིན་པར་མཁྱེན་པ་དང་།
ཡང་བསྟན་པའི་གཉེར་གཏད་དོ། །འདིའི་དུས་སུ་མྱ་ངན་འདས་ཆུང་མཛད་
དོ། །འཁོར་གསུམ་ཡོངས་སུ་དག་པ་ལན་གཉིས་སུ། འབུལ་བ་ལྔ་དང་བདུན་
གྱིས་བླ་མའི་གཤེགས་རྫོང་མཛད་ཀྱང་། བླ་མའི་ཕྱི་རྟེན་ནང་རྟེན་ལ་འོད་
གསལ་སྙིང་པོའི་བསྟན་པ་མི་ནུབ་པར་བྱ་བའི་ཕྱིར་དུ། ཐེག་མཆོག་རིན་པོ་
ཆེའི་མཛོད་བརྩམས་ པ་ དང་། དེ་དུས་ སྔགས་ བདག་ གཟའ་ དང་ དམ་ཅན་
རྣམས་དང་དངོས་སུ་མི་དང་མི་ལབ་པ་བཞིན་བྱུང་བ་དང་། ལས་སྒྲུབ་པ་དང་
ལུང་བསྟན་པ་དང་བཀའ་སྲུང་བ་ལ་སོགས་པ་ཡང་མཛད་དོ། །
ཇི་ལྟར་མཚན་མོ་དངས་པའི་ནམ་མཁའ་ལས། །རི་བོང་འཛིན་པ་ཤར་
བས་ཀུ་མུད་ཏ། དགོད་པ་བཞིན་དུ་ཁ་བྱེ་ལྷག་གེར་གསལ། །ཞར་ལ་རྒྱུ་སྐར་
ཚོགས་རྣམས་དམན་པར་གྱུར། །སྙིགས་མའི་དུས་འདིར་འཇམ་དབྱངས་སྤྲུལ་
པ་མཆོག །ཀུན་མཁྱེན་བྱོན་པས་སྐལ་ལྡན་མཆོག་ཏུ་རྒྱལ། །ཞར་ལ་བླ་མའི་
གཟུགས་བརྙན་རྣམས་ཀྱང་ཉམས། །ཡོན་ཏན་མཆོག་གིས་དམན་རྣམས་ཟིལ་
གྱིས་གནོན། དེ་ལྟར་སྔར་བསམ་ཡས་སུ་བཞུགས་དུས་ཡ་བོ་དབང་རྒྱལ་ཞེས་
བྱ་བས། གདན་དྲངས་ནས་ཞག་བདུན་དུ་ཀུན་རིག་གི་དབང་ཞུས། སྙིང་ཏིག་
གི་ཁྲིད་ཞུས་པའི་སྔ་ཤོས་གླུ་མཁན་པ་བསོད་ནམས་སེང་གེས་བྱས། ཕྱོགས་ཀྱི་
དགེ་བའི་བཤེས་གཉེན་འདུས་པ་རྣམས་ཀྱི་སྔ་ཤོས་སློབ་དཔོན་གཞོན་ནུ་
སངས་རྒྱས་ཀྱིས་བྱས་ཏེ། ཡོན་བདག་ལ་སྔ་ཤོས་ཡ་བོ་དབང་རྒྱལ། བུ་སློབ་
-198-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ཀྱི་སྔ་ཤོས་གླུ་མཁན་པ་བསོད་ནམས་སེང་གེ །དགེ་བའི་བཤེས་གཉེན་འདུ་
བའི་སྔ་ཤོས་སློབ་དཔོན་དཔལ་མཆོག་ཅེས་བྱ་བར་གྲགས་ཤིང་། རྒྱ་མ་པ་
དཀོན་གཉེར་གྱིས་གླུ་མཁན་བསོད་ནམས་སེང་གེ་ལ། ཁྱོད་ཀྱིས་མ་བསྐོར་
པའི་ས་ཆ་མེད་པས་རྫོགས་ཆེན་ལ་སུ་མཁས་པར་འདུག །ངས་ཞུ་འདོད་པ་
ཡིན་ཞེས་ཟེར་བ་ལ། ངས་དབུས་གཙང་གི་བླ་མ་མ་མཇལ་བ་མེད། རྫོགས་
ཆེན་པ་ཡང་མང་པོ་སྣང་སྟེ། ངེད་རང་དང་ཉེ་བའི་ས་ཕྱོགས་ཞིག་ན་ཡོངས་ཀྱི་
དགེ་བའི་བཤེས་ གཉེན་ཁྱད་པར་དུ་རྫོགས་པ་ཆེན་པོ་ལ་མཁས་ པ་ཞིག་
བཞུགས་ཟེར་བས། ཁོང་གདན་འདྲེན་པ་ལ་བཏང་ནས་རྒྱ་མའི་གནས་སུ་
གདན་དྲངས། རྒྱ་མ་སྒང་པའི་དགེ་བའི་བཤེས་གཉེན་པ་རྣམས་དང་། དཀོན་
གཉེར་གྱིས་སྙིང་ཏིག་ཞུས་པའི་ཚེ། ཁོང་རྣམས་དྲི་བ་ལ་རྒྱུགས་ནས་བགྲོ་གླེང་
བྱེད་པར་ཞུས་པས། དེ་དེ་ལྟར་བགྱི། རིག་གྲྭ་སོགས་ཟླ་བ་གཅིག་གི་བར་དུ་
ཁྱེད་རྣམས་ལ་རྩོད་རྒྱུ་ཡོད་པ་ཡིན། ཞག་བཅུ་ཙམ་གྱི་བར་དུ་མདོ་རྒྱུད་དཔང་
པོར་བཞག་ནས་ལུང་རིག་གིས་རྩོད་པ་བྱེད་གསུངས་པས། ཁོང་རྣམས་སྤོབས་
པ་མེད་པར་གྱུར་ནས་ངེད་རྣམས་ཀྱིས་མ་གོ་བར་འདུག་པས། ཆོས་ཐུགས་ལ་
འདོག་པར་ཞུ་ཟེར་ཞིང་ཐམས་ཅད་འདུན་པར་གྱུར། དབུས་སྟོད་དུ་སྒོམ་པ་
ཀུན་རིན་གྱིས་གདན་དྲངས་ནས། བྱོན་པ་དང་གྲོག་གི་མདར་ཕྱོགས་ཕེབས་
དུས། ཏེ་སྒྲོའི་ལས་ཀྱི་ཌཱཀྐིས་བསུ་བ་མཛད་ཅིང་ཨོ་རྒྱན་དགོན་པ་ཕུལ་ལོ། །
དེ་ནས་ཞྭའི་ལྷ་ཁང་དུ་བྱོན་དུས། མི་དཀར་པོ་ཞྭ་དཀར་པོ་ཅན་ཅིག་བྱུང་ནས་
ཞྭ་ ཕུད་ དེ་ ཕྱག་ བྱས་ ཤིང་། ཞྭའི་ ལྷ་ ཁང་ ལ་ སྡིགས་མཛུབ་ ཞིག་ མཛད་
ཅིང་འདུག་གོ། །དགུང་ལོ་ཞེ་གཉིས་བཞེས་པ་ས་མོ་གླང་གི་ལོ་ཡིན་བྱ་བ་རྩིས་ཀྱི་ཡི་གེ་ཞིབ་མོར་བྲིས་འདུག །ཚེས་
-199-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བཅུའི་དུས་སུ་མཁའ་འགྲོ་འདུ་ཚོགས་མང་བར་གཟིགས་སོ། །དེ་ནས་ཞྭའི་ལྷ་
ཁང་གསོ་དུས་དབུ་རྩེའི་རྒྱབ་ནས་གསེར་འགུ་ཚེ་གང་བཅུས་ནས། གཙུག་
ལག་ཁང་བཞེངས་པའི་ཆ་རྐྱེན་དང་ལྷ་རྣམས་ཀྱི་སྐུ་གསེར་བྱས། གཏེར་ཁ་
མང་བར་འདུག་ཀྱང་རྒྱ་མཐོངས་འོག་ནས་སྔགས་བག་རེ་ཙམ་དང་། སྒྲུབ་
ཐབས་ ཐོར་བུ་དང་། གཟོ་ཡིག་ པ་ཏྲ་དང་། བསྟན་མ་བཅུ་གཉིས་ ཀྱི་སྒྲུབ་
ཐབས་དང་། དམ་ཅན་གྱི་སྒྲུབ་ཐབས་ཙམ་ལས་གཞན་མ་བླངས་གསུང་། ས་
རྡོ་བསལ་དུས། མནན་པའི་ཐོད་པ་མང་པོ་འཕར་ཞིང་བྱུང་བ། ན་བཟའ་
གཡབ་པས་བཟུང་ཞིང་སླར་གནོན་པ་དང་། དེའི་དུས་ལེགས་ཉེས་ཀྱི་གཏམ་
མི་དགོས། གཟའ་དང་རྡོ་རྗེ་ལེགས་པས་མང་དུ་བཤད་པ་བྱུང་། ཉིན་བཞིན་
དུ་བུ་ཚ་གཡུ་རྣ་ཅན་ལོ་བརྒྱད་པ་ཙམ་ཞིག །བཟོ་རིག་པ་རྣམས་ཀྱི་རྩར་སླེབས་
ནས་གྲོའི་སྐབས་སུ་གར་སོང་ཆ་མེད་ལ་འགྲོ་ཡིན་འདུག་པར། ཐམས་ཅད་
ཀྱིས་ཅི་ཡིན་བགྲོས་ཏེ་སང་ཉིན་གྲོའི་དུས་ན་གར་སོང་བལྟ་དགོས་ཞེས་ཐམས་
ཅད་མཐུན་པར་སྨྲས་སོ། ། ་
གྲོ་ལ་འགྲོ་བའི་དུས་སུ་བསྲུངས་པས། རྩིག་པའི་གསེབ་ཏུ་ཐིམ་ནས་
གར་སོང་ཆ་མེད། འདི་ནི་དཔལ་ལྡན་བླ་མ་དམ་པའི་ཐུགས་རྗེས་གཙུག་ལག་
ཁང་བཞེངས་པའི་སྟོང་གྲོགས་དམ་ཅན་རྡོ་རྗེ་ལེགས་པས་མཛད་པར་མངོན་
ནོ། །ལུང་པ་ནས་བྲག་ལ་བརྐོས་པའི་རྡོ་རིང་ཆེན་པོ་མཉམ་པ་གཉིས་ཡོད་པ་
ལ། གཅིག་ཅུང་ཟད་ཆག་ནས་གཉིས་ཀ་ལ་ཞྭའི་ས་ཆའི་ཐོབ་རིགས་གཟོང་
གིས་བརྐོས་ནས་ཡོད་པ་ལས། ཕྱིས་ གཙུག་ལག་ཁང་བཞེངས་དུས་རྩ་བ་
འགྱེལ་བ་ལ་སོང་ནས། ཤིང་བཟོའི་འཕྲུལ་དང་། མི་ལག་གདེངས་པས་ཐག་
-200-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
འགྱོགས་འདེབས་པའི་འཕྲུལ་ཅི་བྱས་ཀྱང་བསླངས་མ་ནུས། ཆོས་རྗེ་ཉིད་ཀྱིས་
གཏོར་མ་ཞིག་མཛད་ བདེན་པའི་ཚིག་བརྗོད་ནས། སྐུ་ཆོས་ ཀྱི་གཡབ་མོ་
བརྡུལ་བས་རྡོ་རིངས་བསྲངས་པར་གྱུར་ཏེ། ངོ་མཚར་བའི་ཆོ་འཕྲུལ་དུ་བསྟན།
དེ་ནས་མཐའ་དམག་གི་འབྱུང་པོ་ཐམས་ཅད་ཡུན་རིང་དུ་མནན་ནས་སྔར་གྱི་
མནན་པའི་སེམས་ཅན་རིགས་མི་གཅིག་པ་མང་པོའི་ཐོད་པའི་ནང་གི་ལངྒི་
གསོ་དགོས་པ་རྣམས་གསོས། མནན་པ་མཛད་པའི་གྲབས་མཛད་པའི་ཚེ་ས་
རྡོའི་ཆར་བབས་རླུང་ནག་གི་འཚུབ་མ་གཡོས་ཏེ་རྩུབ་འགྱུར་ཆེར་བྱུང་བས། མི་
རྣམས་སྐྲག་ཅིང་བརྒྱལ་ནས་མནན་པ་བྱེད་པའི་གྲོགས་མ་བྱུང༌
། ཆོས་རྗེ་པ་
ཉིད་ཀྱིས་ཧེ་རུ་ཀའི་གར་དང་སཾ་ཀྲྀ་ཏའི་སྐད་མང་པོ་མཛད་པའི་ཚེ། ཐོད་པ་
རྣམས་ས་ལས་འཕར་བ་གཅིག་ལ་གཅིག་བརྡབས་པའི་སྐད་བྱུང་། ཐོད་པ་ཆེ་
ཤོས་གཅིག་ནམ་མཁའ་ལ་འཕར་ཞིང་འདུག་པ། ཞབས་གཡོན་པས་མནན་
ནས། གར་ དགུའི་ཉམས་ དང་ ལྡན་པར་མཛད་པའི་ཚེ། ཀུན་མཁྱེན་བསོད་
ནམས་བཟང་པོས་གུ་རུ་དྲག་པོའི་སྐུར་མཐོང་ནས། ཐོད་པ་རྣམས་ཕྲ་མེན་
མཆོད་རྟེན་གྱི་ཞབས་སུ་མནན་ནོ། །སྟོབས་ཆེན་འདི་ཡི་མཛད་པ་མཐའ་ཡས་
ཀྱིས། །དྲག་པོས་ འདུལ་ ལ་ ཁྲོ་ ཞིང་ གཏུམ་ པར་ སྟོན། །ཞི་ བས་ འདུལ་ ལ་
དགྱེས་པའི་ཞལ་བཟང་འཛུམ། །མདོར་ན་རྫུ་འཕྲུལ་ཆོ་འཕྲུལ་དཔག་ཏུ་མེད།།
དེ་ནས་རབ་གནས་མཛད་པའི་དུས་སུ་ཀུན་ཏུ་བཟང་པོའི་སྐུར་གྱུར་ནས་འདུག་
པ་དང༌། ཐུགས་ཀ་ནས་འོད་ཟེར་མང་པོ་འཕྲོས་པ་ལས། འོད་ཟེར་རེ་རེའི་རྩེ་
ལ་སངས་རྒྱས་བྱང་ཆུབ་སེམས་དཔའ་གྲངས་མེད་པ་བཞུགས་པ་ལས་ཅན་གྱི་
སློབ་མ་འགའ་ཡིས་མཐོང་བ་དང་། ལ་སྟོད་དབང་རིན་བྱ་བས་མེ་ཏོག་ཐམས་
-201-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
ཅད་སངས་རྒྱས་དང་བྱང་ཆུབ་སེམས་དཔས་གཏོར་བ་ཡང་མཐོང་ངོ༌། ཁོང་
རང་གི་ཐུགས་ཉམས་ ལ། བཅོམ་ལྡན་འདས་ཐུབ་པ་དང། བྱམས་པ་དང༌།
གནས་ བརྟན་བཅུ་དྲུག་ རྣམས་ ཞལ་མཛུམ་ ལྷག་ ལྷག་མཐོང་ གསུང་ངོ༌། །
བྱམས་པས་ཕྱག་མཛུབ་གདེངས་ནས་ལུང་བསྟན་པ། ཁྱེད་སྐྱེ་བ་གཉིས་འདས་
པའི་འོག་ཏུ། པདྨ་བརྩེགས་པའི་ཞིང་དུ་བྱང་ཆུབ་སེམས་དཔའ་རི་རབ་མར་
མེའི་རྒྱལ་མཚན་ཞེས་བྱ་བར་འགྱུར་རོ། །ཞེས་གསུངས་པའི་ལུང་བསྟན་ཐོབ་
བོ། །སྐྱེ་བ་སྔོན་ནས་རྒྱལ་བ་རྒྱ་མཚོ་ལ། ཚོགས་ཆེན་རབ་བསགས་ལྷག་པར་
མཉེས་བགྱིས་པས། །ཚེ་འདིར་སངས་རྒྱས་བསྟན་པའི་ཁུར་ཁྱེར་ནས། །རྒྱལ་
བས་ལུང་བསྟན་མཛད་ལ་ཕྱག་འཚལ་ལོ། །སྤྲེའུ་ལོའི་ཚེས་བཅུ་མཛད་
པའི་ཚེ། ནམ་མཁའ་འོད་ཕུང་གི་དཀྱིལ་དུ་ཨོ་རྒྱན་སྐུ་མདོག་དཀར་པོ་ཌཱཀྐི་སྡེ་
ལྔས་བསྐོར་བ་ ལས་ འོད་ཟེར་འཕྲོ་བ་ཞིག་གཟིགས་སོ། །མི་ཁྲི་བཞི་སྟོང་
འདུས་པ་ལས། ཏེ་སྒྲོའི་མཁའ་འགྲོ་མ་རྣམས་དེར་ལྷགས་ནས། མཁའ་འགྲོ་
བབས་པ་བཅུ་ཕྲག་ལྔ་བཅུ་བྱུང་ནས་ལེགས་ཉེས་ཐམས་ཅད་སྨྲ་བ་དང་། མོན་
བུམ་ཐང་དུ་འབྱོན་པར་ཡང་ལུང་བསྟན་ཏོ། །དེར་ཞྭ་པདྨ་དབང་ཆེན་གྱི་རབ་
གནས་ཚར་ནས། ཏེ་སྒྲོ་ལ་བྱོན་ནས་ཞག་ཉི་ཤུ་རྩ་གཅིག་གི་བར་དུ་ཞི་ཁྲོའི་
དཀྱིལ་འཁོར་བཞེངས་ནས་བསྐང་གསོ་བརྒྱ་རྩ་མཛད་དེ། བར་སྐབས་སུ་མ་
ཇོ་གཉིས་དམ་སེལ་བྱས་པས་གནས་དེ་ཉམས་འདུག་པ་གསོས། མིས་མི་ཐར་
པའི་བྲག་ལ་ཆོས་རྗེ་ཉིད་ཀྱིས་རྒྱ་མཚན་དང་ཅོད་པན་བཙུགས་སོ། །དེ་ནས་
ཤུག་གསེབ་ཏུ་བྱོན་ནས་བཞུགས་དུས། གསལ་སྣང་ཞིག་ལ་ཇོ་མོ་ཁ་རག་གི་
རྒྱབ་ནས་ལུས་པོ་མེད་པའི་ཁྲོ་བོའི་མགོ་བོ་རི་བས་ཆེ་བ་ཞིག་མིག་འཕྲུལ་
-202-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
འཕྲུལ། ཁ་ནས་གློག་འཁྱུགས་ པ་ཞིག་འདུག་པ་དང་། ཡར་ཀླུངས་ཟོ་ཐང་
གོང་པོ་རི་ནས། དེ་ལས་ཆེ་བའི་མགོ་བོ་ནག་པོ་ཞིག་བྱུང་ནས་མིག་འཕུལ་ཞིང་
ཁ་ནས་འོད་འཕྲོ་བས། འོད་དེ་ཇོ་མོ་ཁ་རག་གི་མགོ་དེའི་ཐད་ནས་ཡར་སོང་
བ་དང་། ཁ་རག་གི་མགོ་བོ་དེ་མེད་པར་འོད་དེ་ལ་སྟོད་ནས་ཡལ་སོང་བས།
བོད་ཁམས་ཀུན་སེར་བ་དང༌། རྡོའི་ཆར་པ་དང་། གློག་དང་། འོད་ཀྱི་ཁྱོམ་
ཁྱོམ་འདུག་པ་དང་། དུས་མི་བདེ་བ་ཡོང་མཐར་འབྲོས་པ་ཡིན་གསུངས་ནས།
ཡེར་པ་ལ་སོ་ནམ་ཞིག་བྱ་བསམ་པ་དང་། ལྷ་སར་མ་ཎིའི་ཁང་བུ་ཞིག་བརྩེག་
བསམས་པ་ཡིན་ཏེ། ད་རེས་མི་འགྲུབ་པར་གདའ་བས། ངེད་རང་དཔོན་སློབ་
ཚོ་བུམ་ཐང་དུ་འགྲོ་གསུངས་ནས་ཞལ་ཏ་མང་དུ་མཛད་དོ། །དབུས་གཙང་
འདི་ན་ནད་མུག་མཚོན་གསུམ་དར། །འདི་འདྲའི་ས་ཆར་སྡོད་པ་མི་རིགས་
པས། །ལུང་བསྟན་བཞིན་དུ་གློ་མོན་འདུལ་བར་དགོངས། །དུས་གསུམ་རྣམ་
མཁྱེན་དེ་ལ་གུས་ཕྱག་འཚལ། །དེ་ནས་ལྷ་སར་བྱོན་དུས། འདི་འབྲི་གུང་པའི་
རྩ་བའི་བླ་མ་ཡིན་ཟེར་ནས། ཡར་ཀླུང་པས་བཀྲོང་པའི་རྩིས་བྱས་དམག་གིས་
བསྐོར་ནས་བཀྲོང་པར་བརྩམས་པ་ལ་ཐུན་མོང་གི་དངོས་གྲུབ་བརྒྱད་ཀྱི་ཡ་
གྱལ། མི་སྣང་བའི་རྫུ་འཕྲུལ་མཛད་པས། བཙལ་བྱུང་ཡང་མ་མཐོང་བས། དེ་
བྲོས་ནས་མི་འདུག་ཟེར་ཞིང་། ཁོང་རྣམས་ཀྱིས་གླག་མ་རྙེད་དོ། །
སྐྱེས་ཆེན་འདི་ནི་དངོས་གྲུབ་གཟུགས་སྤྲིན་ཆེ། །རྫུ་འཕྲུལ་ཐོགས་མེད་
ཆོས་སྐྱོང་ལས་རྣམས་སྒྲུབ། །དེ་འདྲའི་མཛད་སྤྱོད་སུ་ཡིས་འགྲན་པར་ནུས། །
རྩོད་མེད་གྲུབ་ཆེན་དེ་ལ་གུས་ཕྱག་འཚལ། །ལྷ་སའི་བར་ཁང་ན་བཞུགས་
ཤིང་། ཇོ་བོའི་མདུན་དུ་བཞུགས་པ་ལས། ཇོ་བོའི་སྐུ་ལས་གསེར་ལྟ་བུའི་འོད་
-203-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཟེར་འཕྲོ་བ་དང་། ཇོ་བོའི་དབུའི་སྟེང་འོད་ཀྱི་ནང་ན་སངས་རྒྱས་རབས་བདུན།
སྨན་བླ་སྒྲོལ་མ་དཀར་སྔོན་བདེ་མཆོག །དགྱེས་རྡོར་སྤྱན་རས་གཟིགས་རྒྱལ་
པོ་ལུགས་ཕྱག་སྟོང་སྤྱན་སྟོང་། རྒྱལ་བ་རྒྱ་མཚོ་རྣམས་ཀྱི་མཐའ་ན། མགོན་པོ་
བེར་ནག་ཅན་དང་། རྒྱལ་ཆེན་བཞི་དང་། མགོན་པོ་སེང་གདོང་། དཔལ་ལྡན་
ལྷ་མོ་རྣམས་ བཞེངས་ནས། ནམ་ མཁར་ གཟིགས་ཤིང་ འདུག་ པ་ གཟིགས་
སོ། །དེའི་ཉིན་པར་བྲག་ལྷ་ཀླུ་ཕུག་ཏུ་བྱོན་ནས། ཉིན་དང་མཚན་དུ་རིན་པོ་ཆེ་
གཅིག་ཐུགས་ལ་ཝལ་ཝལ་བྱུང་ནས། མཚན་མོ་མནལ་ལམ་དུ་གངས་ཏི་སེ་
དང་། ཙཱ་རི་ཤེལ་རི་རྣམས་སུ་བྱོན་ནས་ལེགས་པར་གཟིགས་པ་ཞིག་རྨིས་
གསུང་། དེ་ནས་ལྷོ་རུ་བྱོན་དུས། ཕོ་མ་སྐྱོང་ཐང་དུ་དགེ་བསྙེན་ཉེར་གཅིག་
དང་
། དམུ་རིས་བསུ་བ་བྱས། སྤྱན་གཟིགས་དྲངས་ པ་ ཡང་བྱུང་། ཡང་བུམ་
ཐང་དུ་བྱོན་དུས་དགེ་བསྙེན་ཉེར་ཅིག་གིས་བསུ་བ་བྱས་འཇའི་གུར་ཕུབ། འོད་
ཟེར་དྲ་བ་འབྲེལ།
སྐྱེས་མཆོག་དམ་པ་མི་ཡི་སེངྒེ་དེས། །སངས་རྒྱས་བསྟན་ལ་སྟོན་པའི་
བྱ་བ་མཛད། །ཆེར་འབག་ཆེར་འཚེངས་ཆུང་འབག་ཆུང་དུ་འཚེངས། །ཐར་
ལམ་སྟོན་མཛད་དེ་ལ་གུས་ཕྱག་འཚལ། །གཞན་ཡང་གདུལ་བར་དཀའ་བའི་
ཕྱོགས་གློ་མོན་དགེ་སྡིག་མི་ཤེས་ཤིང་། གསོད་གཅོད་ལ་དགའ་བ་ཆོས་མ་
དར་བའི་ས་ཕྱོགས་རྣམས་སུ་ཡང་། འགྲོ་བ་སེམས་ཅན་རྣམས་རྗེས་སུ་འཛིན་
པའི་སླད་དུ། མཁའ་འགྲོ་ཆོས་སྐྱོང་རྣམས་ཀྱིས་དེ་དག་ཟིལ་གྱིས་མནན་ནས།
རི་རྒྱ་དང་ཀླུང་རྒྱ་དང་། ལམ་རྒྱ་མཛད་ནས། ཐམས་ཅད་བདེ་འཇམ་གྱི་ལམ་
ལ་བཀོད་དེ། བྱང་ཆུབ་ཀྱི་ས་བོན་ཐེབས་པར་མཛད་ཅིང་བྱམས་པ་ལྷ་ཁང་དུ་
-204-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ཕྱག་ཕེབས་པ་དང་། ཐར་པའི་གླིང་དུ་གཟིགས་པས། རི་རྩེ་ལ་འོད་ཀྱི་འཁོར་
ལོ་ཞིག་གཟིགས། ཐར་པའི་གླིང་དུ་བཞུགས་དུས། ལྷོ་ཕྱོགས་ཀྱི་མཚོ་ནག་པོ་
གཅིག་གི་ནང་ནས། གཡག་རོག་པོ་གཅིག་ཐོན་བྱུང་བས། རི་བོ་འདེགས་པ་
དང་དུ་བ་འཐུལ་བ་ལ་སོགས་པའི་ཆོ་འཕྲུལ་བྱུང་བས། ས་འདུལ་བའི་རྟེན་
འབྲེལ་མང་པོ་མཛད། མོན་བུམ་ཐང་ཆོས་ཀྱི་སྒྲ་མི་གྲགས་པའི་ས་རྣམས་སུ།
ཚོགས་པ་འབུམ་ཕྲག་འདུ་བའི་དགེ་འདུན་གྱི་སྡེ་བཙུགས། ཐར་པ་གླིང་དུ་མིང་
བཏགས། སློབ་དཔོན་དཔལ་མཆོག་གི་ གཅུང་པོ། སློབ་དཔོན་སངས་རྒྱས་
ཀུན་དགའ་ཞེས་བྱ་བ་བླ་མར་བསྐོས། ཐམས་ཅད་དམ་པའི་ཆོས་རྫོགས་པ་
ཆེན་པོའི་ལྟ་སྒོམ་ལ་བཀོད་དོ། །མངོན་པར་རྫོགས་སངས་རྒྱས་ཀྱང་བཤེས་
གཉེན་མཆོག་ཏུ་བསྟེན། །སྤངས་རྟོགས་ཕུན་སུམ་ཚོགས་ཀྱང་སེམས་ཅན་དོན་
ལ་བརྩོན། །རང་དོན་ཆོས་སྐུ་བརྙེས་ཀྱང་གཞན་དོན་གཟུགས་སྐུའི་མཛོད། །
སྔོན་མེད་ནམ་མཁའི་ནོར་བུ་དེ་ནི་གཙུག་གིས་མཆོད། །དེ་ནས་ལྷོ་བྲག་དང་།
ཡར་འབྲོག་པ་ལ་སོགས་པའི་གདན་འདྲེན་བྱུང་ནས། ནན་གྱིས་ཞུས་པས།
མཁན་ཆེན་དགེ་འདུན་རྒྱལ་མཚན་གྱི་ཞབས་སུ་དགེ་འདུན་ལྔ་བརྒྱ་འདུ་བ་
དང༌། བླ་མ་སྤུས་གོང་པ་ལ་དགེ་འདུན་སུམ་བརྒྱ་ལྷག་འདུས་པ་རྣམས་ལ་འོད་
གསལ་རྡོ་རྗེ་སྙིང་པོའི་ཁྲིད་བསྟན་ནས་སྨིན་གྲོལ་ལ་བཀོད་དོ། །དེ་ནས་ཁྲི་
དཔོན་རྡོ་རྗེ་རྒྱལ་མཚན་པས་གདན་དྲངས་ནས་ཡར་འབྲོག་ཏུ་ཆོས་གསུང་དུས།
དབུ་སྟོད་ནས་བླ་མ་ཨོ་རྒྱན་པ་དང་། རྒྱས་སྲས་བཟོད་པ་དགེ་སློང་གཞོན་ནུ་
བཀྲ་ཤིས་ལ་སོགས་པ་རྣམས་མཇལ་དུ་བྱོན། དབུས་སུ་འབྱོན་པའི་ཞུ་བ་བྱས།
ཁོང་རྣམས་ཚུར་འབྱོན་ཁར། རྒྱལ་སྲས་བཟོད་པ་ལ། དོ་དགོངས་ངའི་ཕྱ་ཐེར་
-205-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འོག་ཏུ་ཤོག །དོ་ནུབ་ལྷན་དུ་སྡོད་པ་ཡིན་གསུང་། དེར་བྱོན་པས་གསོལ་ཇ་བ་
ཆོས་དཔལ་རྒྱལ་མཚན་ལ། ངེད་དཔོན་སློབ་ལ་ཟས་སྣ་བཟང་པོ་གྱིས་ལ་
དྲོངས། ཇ་བཟང་པོ་ཞིག་ཀྱང་བཀོལ་གསུང་ནས་དགྱེས་ཚོར་ཆེན་པོ་མཛད།
དབུས་པ་རྣམས་འགྲོ་ཆུག །སུ་ལ་ཡང་མ་སྨྲ། ཁྲི་དཔོན་རྡོ་རྗེ་རྒྱལ་མཚན་གྱིས་
མཁའ་འགྲོ་སྙིང་ཏིག་གི་ཞུ་བ་བྱས་པས་བཤད་པར་བྱས་ནས་ཡོད། ཁྱོད་
མཁའ་འགྲོ་སྙིང་ཐིག་འཚོལ་བ་ལ་ཀོང་པོར་ཆོས་རྒྱལ་རིན་ཆེན་གླིང་པའི་རྩར་
འགྲོ་བ་ཡིན་ཟེར་ཞིང་འདུག་པ། དེ་ལྟར་གྱིས་བྱས་ནས་བཏང་བ་ཡིན། ཀོང་
པོ་ན་རིན་ཆེན་གླིང་པ་དང་། དྭགས་པོ་བྱར་ན་གཏེར་སྟོན་གྱི་དངོས་སློབ་སྤྲུལ་
སྐུ་ ལེགས་ ལྡན་ པ་ གཉིས་ ལ། མཁའ་ འགྲོ་ སྙིང་ ཐིག་ ཞུས་ ནས་ འདུག་ པ་
ལེགས། ད་གདོད་རྒྱུད་དག་མ་དག་གི་གཏམ་མི་ཡོང་བ་ཡིན། དོན་དམ་པར་
ཆོས་འདིའི་བདག་པོ་ང་ཡིན། ཉམས་སྣང་དང་རྨི་ལམ་ལ་ཆོས་འདིའི་བདག་པོ་
ཁྱོད་ཡིན་གསུང་བ་དང་། དངོས་སུ་ཆོས་བདག་གི་མཁའ་འགྲོ་རྣམས་ཀྱིས་
མངོན་སུམ་དུ་ང་ལ་གཏད་པ་ཡིན། ཁྱོད་རང་རིངས་རྒྱུ་མེད་ན་སྡོད་ལ་ཆོས་
འདི་ཉོན། ཕོག་ནི་ནང་ནས་སྟེར། གླུ་གང་མཁས་བྲོ་རར་བཅུག་ན་གསལ་བྱ་
བ་ཡིན་པས། ཁོང་གཉིས་དང་གང་མཁས་ཡིད་ཆེས་སྐྱེ་བ་ཡིན་གསུང་། རྒྱལ་
སྲས་རིན་པོ་ཆེས་བླ་མ་ཨོ་རྒྱན་པ་ལ་མཁའ་འགྲོ་སྙིང་ཐིག་གསུང་པ་འདྲ་བས་
ཁྱེད་རང་བཞུགས་ན་འཐད་གསུང་པས། ཁོང་ན་རེ། བི་མ་སྙིང་ཐིག་ཚར་མང་
ཞིག་ཐོབ། མཁའ་འགྲོ་སྙིང་ཐིག་ལ་ཡང་དེ་ལས་ལྷག་པ་མེད་ལས་ཆེ་ངེད་
འགྲོ་བ་ཡིན་གསུང་། འོ་ན་དེ་ལྟར་མཛོད་བྱས་ཁོང་རྣམས་བཞུད། འབྲོག་ཁྲི་
དཔོན་པས་གཙོར་མཛད་དཔོན་གཡོག་བཅུ་གསུམ་དགེ་སློང་དཔལ་འབྱོར་བླ་
-206-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
མ་དང་དཔོན་སློབ་ཡོངས་དྲིལ་དཔོན་གཡོག་བཅོ་ལྔ་ལ་མཁའ་འགྲོ་སྙིང་ཐིག་
གི་ཁྲིད་གསུང་། གཏེར་ནས་བྱོན་འཕྲལ་མཁའ་འགྲོའི་ཁ་རླངས་ཐུ་ལེ་བའི་
ཆོས་ཡིན་པས་དམ་དོགས་ཆེ་བར་མཛོད། ཀུན་ཏུ་བཟང་པོ་སངས་རྒྱས་མི་
གཟུགས་ཅན། །ཆོས་མཆོག་ཟབ་གཏེར་མཁའ་འགྲོ་སྙིང་ཐིག་སྟེ། །སྲས་ཀྱི་གླུ་
བོ་རྒྱལ་ སྲས་བཟོད་པ་ལ། །ཐུགས་ཀྱི་དཀྱིལ་དུ་དགོངས་པས་དགྱེས་པར་
གནང་། །བསྙེལ་ བ་ མི་མངའ་ ཐུགས་ རྗེའི་ བདག་ ཉིད་ཅན། ཁྱེད་ ཀྱི་ རྗེས་
འཇུག་རྣམས་ལ་ཐར་པའི་ལམ། །ཚེ་གཅིག་སངས་རྒྱས་ལག་ཏུ་གཏོད་མཛད་ །
པའི། །བཤེས་གཉེར་དམ་པ་དེ་ལ་ཕྱག་འཚལ་ལོ། །དེ་ནས་གཡོར་པོ་གཞུང་
དུ་གདན་དྲངས་པ་ལ་སྔར་དགྲར་འཛིན་ཅིང་ཡོད་ནའང་། མཛད་པ་དང་འདྲ་
བ་ལ་དད་པར་གྱུར་ནས་ཏཱའི་སི་ཏུ་བྱང་ཆུབ་རྒྱལ་མཚན་གྱིས་སྔོན་ལ་ཇ་འདྲེན།
རྟིང་ ལ་ ཇ་སིག་ གཅིག །ནས་ ཁལ་ལྔ་བཅུ། དེའི་ཤ་མར་ཐུད་རྣམས་ ཕོག་
བཏབ། ན་བཟའ་ཆ་ཚང་གཅིག་འབུལ་བར་བྱས། དེ་ནས་སྙན་པ་དང་གྲགས་
པ་དང་གདུལ་བྱ་ཆེ་ཞིང་། འཆད་རྩོད་རྩོམ་པའི་ཡོན་ཏན་ལ་དད་དེ། སངས་
རྒྱས་དཔལ་ རིན་གྱིས་དཔོན་སློབ་ཀྱི་མཚམས་སྦྱར། གོང་དཀར་དུ་ ཕྱགས་
ཕེབས། སི་ཏུ་བས་གཙོ་མཛད་རྣམས་ལ་ཨོ་རྒྱན་དྲག་པོའི་དབང་དང་བྱིན་
རླབས་ གནང་བས་མོས་ པ་ཐོབ་སྟེ། རྗེ་ གཤེགས་ པའི་ རྗེས་སུ་འང་ གདུང་
འབུལ་གྱིས་མཉེས་པར་བྱས་པའོ། །དེ་ནས་ཁྲིད་བཙུགས་ཏེ་སྟོང་ཕྲག་ཡོད་
ཟེར་བའི་ཚོགས་པ་འདུས། དབུ་སྟོད་ནས་ཀྱང་བླ་མ་དམ་པ་རྒྱལ་སྲས་བཟོད་
པ་དང་། དགེ་སློང་གྲགས་པ་དཔལ་གྱིས་ཐོག་དྲངས་ཆོས་ཉན་མང་རབས་
ཆོས་གསན་དུ་བྱོན། ཚོགས་པ་ཆེས་པས་ཆོས་ཉན་ལ་ཕྱག་དམ་འགྱེད་དགོས་
-207-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
པ་བྱུང་། དེར་ཚོགས་པ་རྣམས་སྨིན་གྲོལ་གྱི་ལམ་ལ་བཀོད། དེའི་དུས་སུ་ཆོས་
རྗེ་བླ་མ་རྒྱལ་མཚན་དམ་པའི་དྲུང་ནས། འཕན་ཡུལ་བའི་སློབ་མ་ཐུན་མོང་བ་
ཞིག་ལ། བླ་མ་དམ་པས་རྫོགས་པ་ཆེན་པོའི་གཞི་ལམ་འབྲས་བུའི་བཞེད་ཚུལ་
ཅི་འདྲ་བ་ཡིན་ཞུས་པ་ལས། གཞི་ལམ་འབྲས་བུའི་བཞེད་ཚུལ་ཚིག་ཉུང་ལ་
དོན་འགྲིལ་བ་ཞིག་རིན་པོ་ཆེ་གསེར་གྱི་མཆོད་སྡོང་ཞེས་བྱ་བ་ཚིགས་སུ་བཅད་
པའི་དབྱངས་ཀྱིས་ཕུལ་བའི་རྒྱབ་ཡིག་ལས། རབ་གསལ་སྙན་པར་སྨྲ་བའི་
ངག་འདི་ནི། །འཆད་རྩོད་རྩོམ་པའི་གནས་ལ་མ་རྨོངས་ཤིང་། །ལུང་རིག་མན་
ངག་དུ་མའི་བློ་མིག་ཅན། །སྙིང་པོའི་དེ་ཉིད་རྟོགས་པའི་རྣལ་འབྱོར་པས། །
གཞུང་རི་རིན་ཆེན་བརྩེགས་པའི་གནས་ནས་ཕུལ། །ཅེས་པའི་ཞུ་ཡིག་ཕྱག་ཏུ་
ཕུལ་བས། ཆོས་རྗེ་བསོད་རྒྱལ་བ་བསམ་ཡས་སུ་བཞུགས་པས། ཆོས་རྗེ་དོར་
དུ་ཕྱག་ཐེགས་པའི་ཤུལ། གཟིམས་ཆུང་གི་གློ་ཕུག་ཏུ་ལུས་ནས་འདུག་པ་
བསམ་ཡས་གྱི་དཀོར་གཉེར་དེས། རྫོགས་ཆེན་པའི་སྒོམ་ཆེན་ཅིག་ལ་ཁྱེད་ཀྱི་
བླ་མ་རྫོགས་ཆེན་པའི་གསུང་སྒྲོས་ཞིག །ཆོས་རྗེ་བསོད་རྒྱལ་བ་ཕྱག་ཐེགས་
པའི་གཟིམས་ཆུང་དུ་ལུས་ནས་འདུག་ཟེར་བས། དེ་ང་ལ་ཨེ་སྟེར་བྱས་པས་
ཆོག་ཟེར་ནས་བྱིན། དོ་རེད་ས་རྩ་སྨུག་དུས་སྒོ་དྲག་པོ་བརྡུང་ཞིང་འདུག་པ་
བལྟས་པས། དཀོར་གཉེར་དེས་སྦྱིན་པས་ཆོག་ལེ་མ་རེད། གསུང་ཤོག་མཛད་
ནས་ཉེ་གནས་ལེན་དུ་བཏང་འདུག་པ་ལ་ད་ལྟ་རང་སྐུར་གསུང་། སྐྱིལ་སྨད་
པའི་ཟུལ་ཕུ་བ་སྟོན་གྲགས་ཀྱིས་ཁྲིད་གཞི་ལ་ནས་ཁལ་སུམ་བརྒྱ་ཕུལ། སྐྱོར་
མོ་ལུང་ པ་དེས་ནས་ཁལ་ཉིས་བརྒྱ་འབུལ་ཟེར་བ་དང་། གཞན་ཡང་བརྒྱ་
འབུལ་བ་ཁ་ཡར་བྱུང་། དེ་དུས་དབུས་སྟོད་ནས་ཏའི་སི་ཏུ་ཤཱཀྱ་བཟང་པོས་
-208-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།་་
ཐོག་དྲངས། སློབ་མ་རྣམས་ ཀྱིས་ གདན་འདྲེན་ ཡང་བྱུང་། སྐབས་ཤིག་ལ་
ཞུ་ནན་ཆེས་པས་འབྱོན་པར་མཛད། ཕྱག་འཇོག་ཁར་རང་དུ་གཞུང་ནས་ཀུན་
མཁྱེན་པའི་སློབ་མ་སྔར་མཚན་ཉིད་པོ་ཏི་འགའ་ཡར་ཤེས་པ་གཅིག་གིས་དྲུང་
དུ་ང་རང་མཇལ་ནས་ཆོས་ཞུ་བ་མང་ཚད་ཡོད་ནའང་། ལོ་བདུན་དུ་མཚམས་
ཀྱི་དམ་བཅས་བྱས་ཡོད་པས་ཡོང་བའི་ཐབས་མ་བྱུང་། ཆོས་ཀྱི་དྲི་བ་འདི་
རྣམས་ཀྱི་ལན་གསལ་པོ་ཐུགས་ལ་འདོགས་པར་ཞུ་ཟེར་ནས། ཞུ་ཡིག་དང་
འབུལ་བ་བྱུང་ནས། ཉིན་པར་ནི་ཆོས་དང་མཇལ་མཁན་གྱིས་བྲེལ་བས་
ཐུགས་མ་སྐབས། ནུབ་མོ་བླ་མ་དམ་པ་བཟོད་པས། ཕྱག་བྲིས་མཛད་ནས།
དྲིས་ལེན་དོན་གྱི་རབ་འབྱེད་ཅེས་བྱ་བ་བསྐུར། དེ་ནས་བྱོན་པས་ལམ་དུ་
ཞབས་ཏོག་པ་མང་བས་ཞག་སྦྲེལ་འགོར། ཚུ་རི་ཕ་རི་རྣམས་བསུ་བ་ནི་ཚོ་
འཁྲུགས། ཚུར་རིའི་གཙང་འགྲམ་ན་ཆོས་ཁྲི་བརྩེགས་ནས་གསང་ཕུ་གླིང་སྟོད་
པའི་སློབ་དཔོན་ཡེ་རྒྱལ་གྱིས་ཐབ་ཁྱོགས་ནས་ཇ་གསོལ་བའི་རིང་ལ། ཆོས་
ཀྱི་དྲི་བ་ཚིག་རེ་ཞུས་པ་ལ་མདའ་ཚད་མང་རབ་རེའི་ལན་གསུང་། དེ་ནས་ཆོས་
ཀྱི་དྲི་བ་ཞུ་བའི་སྤོབས་པ་མེད་པར་གསང་ཕུ་བ་ལ་ངེད་རང་འདྲ་བ་གཞན་མེད་
པས། སྐྱོང་བྲན་ཐུགས་ལ་འདོགས་པར་ཞུས། ཡང་དགོས་སུ་ངེད་རང་གླིང་
སྟོད་པ་ཉམས་ནས་ཡོད་ཞུས་པས། ཁོང་ལ་ཇ་བཟང་པོ་གདུམ་གཅིག །སྲབ་
ཆམ་གཅིག །གསེར་སྲང་བཅུ། གླིང་སྟོད་པ་སྤྱི་ལ་ཇ་སིག་ལྔ། ཀླད་ཡོལ་ཆེན་
མོ་གཅིག །ཐེར་རས་ཕྲུག་གསུམ། དགུ་ཚན་གཅིག་གནང་། །
ཨེ་མ་ཚོགས་གཉིས་བསགས་པའི་འབྲས་བུ་དུས་འདིར་སྨིན། །ནམ་
མཁའ་མཛོད་ལ་མངའ་བརྙེས་ཕྲིན་ལས་ཅན། །སྦྱིན་པ་རྣམ་བཞིས་སེམས་
-209-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཅན་ཚིམ་མཛད་ཅིང་། རེ་བ་སྐོང་མཛད་དེ་ལ་ཕྱག་འཚལ་ལོ། །དེ་ནས་ཡར་མོ་
ཆེ་བའི་ཇོ་གདན་རྣམས་ཀྱིས་རོལ་ཆ་དང་བཅས་ལྦུ་བ་གདོང་ནས་བསུ་བ་བྱས།
ར་མོ་ཆེར་ཕེབས་ཇ་ཞུ་ཞིང་ཡོད་པའི་སྐབས་སུ། རྨེ་རུ་བའི་ཇོ་གདན་རྣམས་
མཇལ་བ་དང་། སེར་སྦྲེངས་ལ་བྱུང་བ་ལ་མཇལ་ཁ་མ་བྱུང་། ཟླ་བ་ཕྱེད་ནི་ལྷ་
སར་བཞུགས་པ་ལྷ་ས་དང་། ར་ས་གཉིས་ཀྱི་བར་དུ་ཁྲི་མཐོན་པོ་བརྩིགས་ཏེ་
ཐུགས་བསྐྱེད་གསུངས་པས། ས་ཕྱོགས་དེ་ཆོས་ཉན་གྱིས་གང་། གསང་མཚུར་
སྡེ་གསུམ་གྱི་དགེ་གཤེས་ང་རྒྱལ་ཅན་མང་པོས་ཆོས་ཉན་སར་ལྟད་མོ་བལྟས་
པས། ལས་རྒྱུ་འབྲས་ཀྱི་ཆོས་བཤད་མཛད་པའི་རྟིང་ན། ཁོང་རྣམས་དད་པ་
སྐྱེས་ནས། འདི་འདྲ་ཞིག་ཡིན་པ་ཟེར་ཞིང་ཕྱག་བཙལ་ཏེ་ཆོས་ཉན་གྱི་གྲལ་ལ་
འཁོར། །ཆོས་ཚར་ནས་ར་མོ་ཆེར་འབྱོན་ཞིང་ཡོད་པ་ལ། །སི་ཏུ་ཤཱཀྱ་བཟང་
པོས་ཞུ་ཡིག་དང་གདན་འདྲེན། གཞན་ཡང་བླ་མ་དཔོན་སྐྱ་མང་ཚད་ཅིག་གིས་
“སླེབ་ནས་བྱུང་། ཡར་འབྱོན་པར་ཞལ་གྱིས་བཞེས། དེ་ནས་སྙིང་ཐིག་གི་ཁྲིད་
གསུངས་པ་ལ། སྙེ་ཕུ་ཤུག་གསེབ་ཏུ་བྱོན། ཁྲིད་ཉན་སྟོང་ཕྲག་ཚོགས་པས་
ཁྲིད་ཞུ་ཚོ་འདི་ཙམ་མང་འདུག་པས། ཁྲིད་གཞིས་མི་ལྕོགས་པར་འདུག་ཅིང་
ཁྲིད་གཞི་རྒྱུ་ཁྲིད་གཉེར་བ་ལ་འབུལ་བར་ཞུ་ཞུས་པས། ཆོས་ཉན་རྣམས་ཀྱིས་
མི་ལྕོགས་ན་ཁས་མི་ལེན་པ་ཡིན་ཟེར་བ་ལ། ཆོས་རྗེའི་དྲུང་དུ་ཁྲིད་གཞིའི་
ནས་མང་པོ་ཕུལ་བས་མཉེས་པ་ཆེ་བ་ཨེ་ཡིན། ང་གར་འགྲོ་མཁའ་འགྲོ་ཆོས་
སྐྱོང་གིས་བྱ་བ་སྒྲུབ་ཅིང་ཡོད་པས། ཚོགས་འཁོར་ལ་མི་ཐོགས་གསུངས་ནས།
ཕྱག་དམ་བཀྱེ་ནས་ཆོས་གསུང་། དགེ་སློང་དཔོན་གྲགས་པས་དབུ་སྟོད་དུ་
ཡར་འགྲོ་བའི་ཞུ་བ་བྱས་བས། དེ་བཞིན་མཛད་གསུང་། ངའི་རྟ་བཙོང་ནས་
-210-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
མེད་པས་ལྷ་ས་བར་དུ་ཆིབས་པ་ཞིག་གཡར་པོ་ཞུ་ཞུས་པས། རྟ་མེད་ན་ཁྱེད་
གར་ཐོན་རྟ་ཁྱེར་བས་ཆོག་གསུང་། ནང་པར་ཚ་བ་གནང་ནས། ཆིབས་པ་རྔམ་
པ་སྒྲ་སྒྲོགས་བཏང་། རྟ་བསྒྱུར་བ་ལ་རྟོགས་ལྡན་གྱད་ཐུང་ཟེར་བ་བཏང་།
ལམ་ རིང་ཐུང་ གཉིས་ ཡོད་ པའི་ཐུང་བ་དེ་ ས་གཟར་བས་རིང་བ་དེ་སྐོར་
གསུངས། ཕྱག་དབང་ ཞུས་ཤིང་ཡོད་ཀྱང་ལྡབས་ནས་ གསུངས། ཞལ་ཏའི་
ལུགས་བཞིན་རྟོགས་ལྡན་གྱིས་བྱེད་བྱས་པས། ཐུགས་ཀྱིས་གཟིགས་ཆ་ཡིན།
ངས་མི་ཚེ་རྟ་ལ་བསྐྱལ་བས་ཨའུ་ཙི་ཉེ་ས་ནས་འགྲོ་བྱས་པས། རྟས་བརྡབས་
རྩིབ་མ་གཉིས་བཅགས། རྟོགས་ལྡན་རྟ་བཟློག་ནས་འགྲོ་དུས། རྟས་བརྡབས་
པ་མ་ ཞུ་བཀའ་བཀྱོན་ཐུགས་ ཁྲེལ་ཡོང་ཟེར་ནས། ངག་བསྡམས་ཤུགས་
གསེབ་ཏུ་སླེབས་དུས་ཆིབས་རྟ་ཀ་བ་ལ་བཏད། དྲུང་དུ་ཕྱག་འཚལ་བ་ལ་སོང་
བས། ངན་པ་རྣམས་བྱས་པ་ལ་མི་ཉན་དེ་ཨེ་མ་བྱུང་གསུང་། དགེ་སློང་དཔོན་
གྲགས་པར་ར་མོ་ཆེར་སྨན་དཔྱད་རིམ་གྲོ་ཆེན་པོ་དགོས་པ་བྱུང་། དེས་ན་
ཐོགས་པ་མེད་པའི་མངོན་པར་ཤེས་པ་ཡོད་པར་ཡིད་ཆེས་སོ། །་་
མི་ཡི་ཁྱུ་མཆོག་ཆོས་ཀྱི་འཁོར་ལོ་བསྐོར། །སྨྲ་བའི་ཟླ་བ་མངོན་ཤེས་
སྤྱན་དང་ལྡན། །འཕགས་པའི་གང་ཟག་འདི་འདྲ་གཞན་སུ་ཞིག །དུས་གསུམ་
རྣམ་མཁྱེན་དེ་ལ་གུས་ཕྱག་འཚལ། །དེ་ནས་དབུ་སྟོད་དུ་བྱོན་ནས། སི་ཏུས་
མཁར་བ་རིར་གདན་དྲངས། ཞག་གསུམ་དུ་བཞུགས་དབྱར་གནས་ཀྱི་ཕོགས་
བཏབ་ནས། ཡར་ཨོ་རྒྱན་དུ་བྱོན་ཚོགས་པ་རྒྱ་མཚོ་ལྟ་བུ་འཚོགས། ཨོ་རྒྱན་གྱི་
རྫ་འདབས་མན་ཆད། ཕ་རིའི་བྲག་རྩ་དེ་ཡན་ཆད། ཕྱ་ཐེར་དཀར་ནག་ཁྲ་
གསུམ་གྱིས་བཀང་། ཆོས་ཉན་རྙེད་པ་ལས་སུམ་ལོག་གིས་མང་། གསར་པའི་
-2-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཆོས་ཉན་གྱི་དྲག་པ་དུས་འཁོར་བ་དགེ་འདུན་དཔལ་གྱིས་ཐོག་དྲངས། ཆོས་
འཆད་པའི་བླ་མ་སློབ་དཔོན་ཡང་བཞི་བཅུ་ལ་སླེབས་ཙམ་འདུག །འབྲི་གུང་
བའི་ཁུལ་གྱི་བླ་མ་སློབ་དཔོན། དཔོན་སྐྱ་མང་པོ་འཚོགས་པ་ལ། འོད་གསལ་
རྡོ་རྗེ་སྙིང་པོའི་ཁྲིད་ཟླ་བ་བཞི་པའི་ཚེས་བཅོ་ལྔའི་ཉིན་པར་བཙུགས་ནས།
ཚེས་བརྒྱད་གཅིག་ལ་འཚོགས་པ་ལ་འགྱེད་ཆེན་གཅིག་མཛད། ཟླ་བ་བྱུང་ངོ་
ཅོག་གི་ཚེས་བཅུ་ལ་འཕན་ཡུལ་ཡན་ཆད་རྩེ་མོ་རྒྱལ་་མན་ཆོད་ཚོགས་པ་རྒྱ་
མཚོ་ལྟ་བུ་ལ་ཚེས་བཅུའི་མཆོད་པ་གྱ་ནོམས་པ་མཛད་སྔར་སྙིང་ཐིག་གི་ཁྲིད་
ཞུ་བའི་དུས་ཆོས་ཁྲལ་ལ་མ་ཐོགས་པས་ད་གཟོད་ང་ལ་ཆོས་བཤད་པའི་དུས་
བྱུང་ན། ཆོས་ཁྲལ་ལ་བཅད་ཐང་མི་བྱེད་པ་དང་། དད་རྫས་ཕྱག་ཏུ་ཅི་བྱུང་
བའི་སུམ་གཉིས་ཚེས་བཅུ་དང་ཚེས་བརྒྱད་ལ་བཏང་ཞིང་སུམ་ཆ་གཅིག་གིས་
འཕྲལ་དགོས་ འཚོ་བ་དང་། བུ་སློབ་གཟིགས་སྐྱོང་མཛད་པའི་དམ་བཅའ་
བརྟན་པོ་མཛད། དད་ཟས་ཆུད་མི་གསོན་པའི་ཆེད་དུ། ཚེས་བཅུ་དང་། ཚེས་
བརྒྱད་ཀྱི་ཟན་ཡང་སིངས་པོ་དང་དར་བས་བརྫི་ཞིང་། སྤྱན་ལམ་དུ་འབྱུང་བའི་
བཟའ་བཏུང་དངོས་པོ་མཆོད་པ་གཉིས་ལ་དམིགས་སྒོམ་བྱས་པ་ལ། ཆེ་བཙུན་
གལ་པོ་ཆེར་བྱས་པ་ སུ་བྱུང་ཡང་། འདི་ཟོས་པས་མི་འཇུ་གསུང་ནས་མི་
གནང་། འགྱེད་མཛད་དུས་གྲལ་མཐོ་བ་རྣམས་ཀྱི་སྐལ་པ་ཆད་དོགས་མེད་
གསུངས་ནས། །གྲལ་གཞུག་ནས་ཡར་ལ་འགྱེད། བཀུར་སྟི་དགེ་འདུན་ལ་
དགོས་པ་ ཡིན། སྡིག་ཅན་རྣམས་ལ་མི་དགོས་ གསུང་ནས་སྐྱེ་ནག་ལ་མི་
གནང་། ཆེན་པོར་འདོད་པ་རྣམས་ལ་གདན་མི་འདིང་། བཀུར་སྟི་མི་མཛད་པ་
ནི་ཐུགས་ཀྱི་དམ་བཅའ་ཡིན། འབྱོར་ལྡན་ཕྱུག་པོ་རྣམས་ཀྱི་ཚོགས་གསོག་
-212-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན། ་ ་
དང་འབུལ་བ་ཅི་ཙམ་བྱས་ཀྱང་། ཆོས་དད་གུས་ཀྱི་སྒོ་ནས་སྒྲུབ་པ་ཡིན་ཕྱག་
བྱེད་བཟང་། ཐུགས་ལ་བཏགས་ཞལ་དུ་མི་འདོན། བརྡབ་ལན་དང་གནང་
སྦྱིན་མི་མཛད། བྱས་ན་ཚོང་དུ་འགྲོ་བས་ཁོང་རང་གི་དངོས་པོ་དེ་ཆུད་ཟོས་
ཡིན། ཤཱཀྱ་ཐུབ་པ་ལ་རས་ཡུག་གསེར་སྲང་སྟོང་རི་བ་ཕུལ་ཡང་། བསྔོ་བ་
མཛད་པ་མ་གཏོགས་པ་གནང་སྦྱིན་མཛད་པའི་སྲོལ་མེད། ཚོགས་བསགས་
དང་ཆོས་འདོན་ལ་སོགས་པ་ཡོན་བདག་གིས་བྱ་རྒྱུ་ཡིན། ཡོན་མཆོད་གོ་ལོག་
ན་ནན་ལྟར་མི་བཟང་གསུང་། འདུལ་བ་ལུང་ལ་སོགས་གཏམ་རྒྱུད་ལུང་འདྲེན་
མང་བར་མཛད། སྤྲང་པོ་ལ་སོགས་པ་ཉམ་ཆུང་གིས་སྐྱོ་ར་ནག་པོ་གཅིག་
དྲངས་ན་ཡང་ཞིམ་ཞིམ་ལྟར་གསོལ། མདོ་བསྔོ་དང་ཡོན་བཤད་རྒྱས་པ་རེ་
མཛད། ཚོགས་གཉིས་མཁའ་ལ་སྒྲིབ་གཉིས་ཆུ་འཛིན་བྲལ། །མཁྱེན་པའི་ཉི་
གཞོན་འོད་སྟོང་ལྷག་གེ་བས། །སྐལ་ལྡན་རྣམས་ཀྱི་འདབ་སྟོང་རྒྱས་པ་དང་། །
མཉམ་དུ་སྐྱེ་དགུའི་རྐང་དྲུག་ཚིམ་མཛད་བསྟོད། །དེ་ནས་ཚོགས་པ་ལ་དབང་
ཁྲིད་ ཤིན་ཏུ་རྒྱས་པར་མཛད་ནས། རྒྱབ་ཆོས་ གསུང་ པའི་ ཉིན་ གཅིག་ གི་
སྐབས་ན། རྒྱལ་སྲས་བཟོད་པས་སྤོས་ཕོར་དང་བཅས་ནང་དུ་གདན་དྲངས་
པའི་ཚེ་ཡང་། ཁྱོད་ལ་བྲེལ་བ་མེད་ན། མཁའ་འགྲོ་སྙིང་ཐིག་གི་དྲས་ཁའི་ཤོག་
བུ་འགའ་དྲིས་གསུང་ཚར་བ་དང་སྐས་དེ་ཕར་བསྒྱུར་ལ་སུ་ཡང་མ་བཏང་བར་
སྙུག་གུ་ཚུགས་གསུང་ནས། ཞལ་ཆེམས་དྲི་མ་མེད་པའི་འོད་སྤྱད་པའི་སྐབས་
སུ། ད་ནི་མི་སྡོད་པདྨ་ལས་འབྲེལ་རྩལ། །འཆི་མེད་བདེ་ཆེན་བཙན་ས་འཛིན་
དུ་འགྲོ། །ཚེ་ཟད་ལས་ཟད་སྨོན་ལམ་འཕེན་པ་ཟད། གསུང་པའི་སྐབས་སུ་
རྒྱལ་སྲས་བཟོད་པ་སྤྱན་ཆབ་ཀྱིས་བརྣང་བཞིན་དུ། ཕྱག་བཙལ་ནས་གསོལ་
-213-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བ་བཏབ་ཅིང་རྟེན་འབྲེལ་ངན་པ་འདི་འདྲ་བ་མི་གསུང་བར་ཞུ་ཞུས་པས། རྟེན་
འབྲེལ་ངན་རྒྱུ་ཅི་ཡོད། ད་ལྟ་དལ་བའི་དུས་སུ་བྱས་པས་ད་གཟོད་བྲེལ་བའི་
དུས་སུ་ཕན་པ་ཡིན་གསུང་ནས། བུ་སློབ་སྤྱི་ལ་ཞལ་ཆེམས་དྲི་མ་མེད་པ་འདི་
དང་སྒོས་སུ་སྙིང་ཐིག་པ་རྣམས་ལ་ཞལ་ཆེམས་གནད་ཀྱི་མེ་ལོང་གཉིས་མཛད་
ནས། མཁའ་འགྲོ་སྙིང་ཐིག་གི་པོ་ཏིའི་ནང་དུ་བཅུགས། འདི་འདྲ་བྱས་སུ་ལ་
ཡང་མ་སྨྲ་གསུངས་སོ། །གཤེགས་པར་དགོངས་ནས་སྲས་ཀྱི་ཐུ་བོ་ལ། །ཞལ་
ཆེམས་བཞག་ནས་མངོན་ཤེས་ཡོད་པར་བསྟན། །མཐོང་སྤངས་མ་རིག་ཚོགས་
ལས་ དབེན་ པ་ ཡིན། །འཇམ་ དབྱངས་ དངོས་ སུ་ བསྟན་ ལ་ གུས་ པས་
བསྟོད། །དེ་ནས་ཆོས་ཉན་འབྲེལ་བ་ཡོད་པ་རྣམས་སོ་སོར་གྱེས་བླ་མ་སློབ་
དཔོན་རྣམས་དང་ཆོས་ཉན་གྲྭ་པ་རྣམས་ཀྱིས་དབང་གོང་མ་ལ་སོགས་པའི་ཞུ་
བ་བྱས་པས། འདི་གུ་རུ་ཇོ་འབེར་གྱིས་ཀྱང་མ་གནང་བའི་ཆོས་ཡིན་མི་འོང་
གསུང་། ནན་གྱིས་ཞུས་པས། འོ་ན་ཁྲིད་གཉེར་ངན་པ་དེ་རྣམས་ཀྱིས་སྤྱང་ཀི་
བྱེད་པར་ཡོད་འདུག ཁྲིད་གཉེར་བ་བརྗེས་གསུང་ནས། དབང་ཞུ་བ་རྣམས་
ལ་དམིགས་པ་ཕོག་ནས་རི་ལ་བཏང་སྟེ། རིམ་པ་བཞི་དུ་དབང་མཛད། རྒྱུད་
བཅུ་བདུན། ཐེག་མཆོག་རིན་པོ་ཆེའི་མཛོད། ཡང་ཏིག་ཡིད་བཞིན་ནོར་བུ་
དང་བཅས་པ་རྫོགས་པར་གསུང་ཆོས་ཐོན་པའི་ཚོགས་འཁོར་གྱི་ནང་པར་རང་
རེ་དཔོན་སློབ་ཟབ་མོའི་ཆོས་ཀྱི་འཁོར་ལོ་བསྐོར་ནས། ཚོགས་ཀྱི་དགའ་སྟོན་
བྱེད་པ་ཡང་ད་ནང་ཙམ་དུ་གདའ་འོ། ཁྱེད་རང་གཞན་དོན་ནུས་པ་རྣམས་ཀྱིས་
སྐལ་བ་དང་ལྡན་པའི་སློབ་མ་གང་བྱུང་ལ་རང་འདོད་ཀྱི་འཁྲིས་མེད་པར་
དབང་བསྐུར། རྒྱུད་ཤོད། མན་ངག་སྟོན། དམ་ཆོས་ཉམས་སུ་ལེན་པ་རྣམས་
-214-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
འཇིག་རྟེན་གྱི་བྱ་བ་དོན་དུ་མ་གཉེར་བར། ཁྲེགས་ཆོད་དང་ཐོད་རྒལ་གྱི་དོན་
ལ་མཉམ་པར་ཞོག །མ་གོ་བའི་སྐབས་བྱུང་ན་ཁོ་བོས་བྱས་པའི་ཡང་ཐིག་ཡིད་
བཞིན་ནོར་བུ་འདི། ནོར་བུ་བསམ་འཕེལ་དང་འདྲ་བ་ཡིན་པས་བལྟ་རྟོག་ཞིབ་
མོ་གྱིས་ལ་སྒོམས་དང་། འཁོར་བ་ཟད་སར་བསྐྱལ་ནས་མྱང་འདས་ཀྱི་ས་ལ་
སླེབས་པར་འགྱུར་རོ། །ཞེས་ལེགས་པར་གདམས་སོ། །གནམ་གཡོགས་བྲལ་
བའི་མཁལ་ ལ་ མཐའ་དབུས་མེད། །ལྟ་ སྒོམ་ རྫོགས་ ལ་ སྲིད་ཞི་མཉམ་པ་
ཉིད། །ཟད་སར་བསྐྱལ་བས་ཀུན་བཟང་དགོངས་པ་རྫོགས། །ཆོས་རྗེ་ཀློང་
ཆེན་རབ་འབྱམས་དད་བརྒྱས་མཆོད། །དེ་ནས་ཞྭའི་ལྷ་ཁང་གི་གཙུག་ལག་
ཁང་གི་ཉམ་གསོས་རྣམས་མཛད་པ་དང་། མཆོད་པ་འབུལ་བ་ལ་འབྱོན་པའི་
སྐབས་སུ། ཆོས་སྐྱོང་ལ་གསོལ་ཀ་མཛད་ཁྲོམ་ལ་ཆོས་གསུངས་པའི་ཚེ་མེ་
ཏོག་གི་ཆར་རྩོད་པ་མེད་པར་བབས། ཐམས་ཅད་ལ་ཐར་པའི་ས་བོན་ཐེབས་
པར་མཛད། ཆུ་བོ་རིར་ ཕྱགས་ཕེབས་པ་དང་། ཨོ་རྒྱན་དུ་བྱོན་ནས། རྟེན་
འབྲེལ་རྣམས་འཇུག་ཡོན་བདག་རྣམས་ལ་ཡང་མི་འཐད་པ་འགའ་རེ་བྱུང་བར་
འདུག ཁོ་བོས་ཁྱེད་རྣམས་ལ་མྱ་ངན་མི་འཇོག་གསུང་། དེ་ནས་བསམ་ཡས་
པའི་དུད་གཏོང་དྲུག་གི་གདན་འདྲེན་བྱུང་བས། རྒྱ་མར་ཞག་ཤས་གཅིག་
བཞུགས་ནས་ལ་ལ་བྱོན་པའི་ཐོ་རངས་འཇམ་དབྱངས་ཀུན་དགའ་རྒྱལ་མཚན་
པ་ལ་སོགས་པ་བླ་མ་སློབ་དཔོན། ཡོན་བདག་བུ་སློབ་དང་བཅས་པས་སྐྱེས་
ཐུང་བྱས་ནས། རྒྱ་མ་ཡུན་ཐང་དུ་ཕྱག་ཕེབས་པས་ཆིབས་ལས་གཞོས་ནས།
ས་འཇའ་ལིའི་སྟེང་ན་བཞུགས་ཏེ། ད་ཁྱེད་རང་རྣམས་ཕྱིར་ལོག་འཕྲེང་བ་
ལས་མི་ཡོང་། ཁྱེད་རྣམས་ཀྱིས་ཀྱང་ད་ནང་ནས་ང་མཐོང་བ་མིན། ཁྱེད་རང་
-215-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རྣམས་ཆོས་ལ་འབུངས། ངེད་དུམ་པ་ཞིག་འདིར་འདུག་གསུང་པས། ཐམས་
ཅད་ ཀྱི་གདོང་མཆི་མས་ཁེབས་ཏེ་སོ་སོར་གྱེས། དེ་ནས་ ལ་ལ་བྱོན་ནས་
མཆིམས་ཕུར་ཕྱགས་ཕེབས་པའི་ཉིན་པར། འོ་རྒྱ་གར་གྱི་དུར་ཁྲོད་བསིལ་བ་
ཚལ་གྱི་དོད་པོ་ཡིན་པས། གཞན་དུ་སྐྱེས་པ་བས་འདིར་ཤི་བར་དགའ་བར་
བཤད། ངའི་སྒྱུ་ལུས་ཀྱི་ཕུང་པོ་འདི་ཡང་མཆིམས་ཕུའི་དུར་ཁྲོད་ཆེན་པོ་འདིར་
འཇོག །བསམ་པ་གཅིག་ཀྱང་ཐོག་ཏུ་ཕེབས་པ་ཡིན་གསུང་དུད་གཏོང་དྲུག་
གིས་ཐོག་དྲངས་པའི་ཕྱོགས་ནས་འདུས་པའི་ཚོགས་པ་རྣམས་ལ་ཁྲིད་བཏབ།
ཚོགས་པ་ཆེས་པས་སྤྲོས་མེད་ཀྱི་དབང་ལ་ཞག་གྲངས་མང་རབས་ཤིག་སོང་
བའི་སྐབས་སུ། བསྙུངས་པའི་ཚུལ་བསྟན་ཡང་ནུབ་རེ་བཞིན་དབང་མཛད།
བཅུ་དྲུག་གི་ཉིན་པར་མཆོད་གཏོར་ཤོམ་དབང་བྱེད་གསུང་པས། སྐུ་བསྙུངས་
པས་འོ་བརྒྱལ་ཞག་གསུམ་སྐུ་ངལ་གསོ་བར་མཛད་པར་ཞུས་པས། དེ་མི་
དགོས་དབང་འདི་ཚར་བ་ཞིག་བྱེད་གསུང་པ་ལ་ནན་གྱིས་ཞུས་པས་དབང་
འདི་ཚར་བ་ཞིག་བྱེད་བསམ་པ་ཡིན་ཏེ། ཁྱེད་རྣམས་མི་ཉན་པར་འདུག་གསུང་
ནས་སྟེང་དུ་བཞུད། དེ་ནས་ཆུ་མོ་ཡོས་ཀྱི་ལོ་ ལྔ་བཅུ་རྩ་དྲུག་བཞེས་པ་ལ་རྒྱལ་གྱི་ཟླ་བའི་
ཚེས་བཅོ་བརྒྱད་ ཀྱི་དྲོ་ཁར་སོང་བ་དང། གུ་རུ་པ་དང༌། སློབ་དཔོན་ཀུན་
དཔལ་ལ་སོགས་པ་འགའ་ཞིག་དྲུང་དུ་ཡོད་པ་ལ་མཆོད་པ་གཅིག་ཤོམ་ལ་
ཁྱེད་རང་རྣམས་མདོར་སོང་གསུང་། དེ་རྣམས་མི་འགྲོ་འདིར་འདུག་པར་ཞུ་
ཞུས་པས། འོ་ན་སྒྱུ་ལུས་གོག་པ་འདི་འདོར་བ་ཡིན་པས། ཁྱེད་རང་རྣམས་
ཞེད་མི་དགོས། ཅ་ཅོ་མ་བྱེད་པར་མཉམ་གཞག་ལ་སྡོད་གསུངས་ནས་ཆོས་
སྐུའི་བཞུགས་སྟངས་ཀྱིས་གདོད་མའི་ཟད་སར་གཤེགས་སོ། །ཀྱེ་མ་ཀྱེ་ཧུད་
-216-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
སྐྱབས་གནས་ཐུགས་རྗེ་ཅན། །རྒྱ་མཚོའི་གོས་ཅན་འདི་དག་དང་མཚུངས་
སུ། །ད་ནི་མི་བཞུགས་གདོད་མའི་སར་གཤེགས་པ། །བདག་ཅག་སྐལ་བ་
ལྡན་རྣམས་འདོར་ཕོད་དམ། །བཤེས་བྲལ་དམུལ་ལོང་ཐང་ཆེན་དབུས་ལྷུང་
ལྟར། །མགོན་པོ་ཁྱེད་མིན་བདག་ཅག་སུ་ལ་རེ། ། བྱང་ཆུབ་ལྗོན་ཤིང་རྐང་
འཐུང་ཆག་གྱུར་པས། །སྡུག་བསྔལ་ཚད་པས་གདུངས་ལ་བསིལ་བྱེད་སུ། །
དཔལ་ ལྡན་ཡོན་ཏན་དཔག་མེད་འབྱུང་ བའི་གནས། །མྱ་ངན་འདས་ པའི་
འབྲོག་དགོན་དེར་གཤེགས་པས། །ལྷར་བཅས་རྣམས་ཀྱི་གཙུག་རྒྱན་རིན་པོ་
ཆེ། །ཡེངས་མ་སྐབས་ལ་སྟོར་ཞིང་མགོན་མེད་གྱུར། །སྨྲ་བའི་སེང་གེ་སྐྱེས་
མཆོག་ཆེན་པོས་ཀྱང་། །བས་མཐའི་ནགས་སུ་དེད་དཔོན་སྟོར་བ་ལྟར། །དེ་
རིང་བདག་སྙིང་མྱ་ངན་ཆེན་པོས་གདུངས། །ད་ནི་དབྱིངས་ནས་ཐུགས་རྗེས་
གཟིགས་འཚལ་ལོ། །ཞེས་པ་ནི་སྨྲེ་སྔགས་ཀྱི་ཚིགས་སུ་བཅད་པའོ། །དེ་ནས་
རྒྱལ་གྱི་ཟླ་བ་དང་། ཆོ་འཕྲུལ་གྱི་རིང་ལ་ཉིན་མཚན་མེད་པར་འཇའི་གུར་
ཕུབ། མེ་ཏོག་གི་སིལ་མ་བཀྲམ། འཁྱགས་པ་རྣམས་རང་ཞུ། སེ་བའི་དུང་ལོ་
རྒྱས། དེར་ཚོགས་པའི་སྐལ་ལྡན་འགའ་ཞིག་ལ། འོད་གསལ་གྱི་སྣང་བས་
ཕྱམ་བརྡལ་བར་གྱུར། ཞག་ཉི་ཤུ་ལྔའི་བར་སྐུ་གདུང་བཞུགས་པ་ལ། ཙནྡན་
དང༌། ག་པུར་གྱི་དྲི་ཟིལ་གྱིས་ནོན་པའི་དྲི་ངད་བཟང་པོས་ཁྱབ་པར་གྱུར།
ཞལ་ཏ་ ལ་ གདུང་ ཁང་ གསར་ པ་ མ་བརྩིག་པར། རྙིང་བ་ཞིག་ཏུ་ཁྱེར་ལ་
བཞུགས་གསུང་པས། མཆོད་པའི་སྤྲིན་ཕུང་མང་པོ་དང་བཅས་ནས་གདུང་
ཁང་རྙིང་པ་ཞིག་ཏུ་གདན་དྲངས་པའི་ཚེ། ས་ཆེན་པོ་འདི་རབ་ཏུ་གཡོས་ཤིང་།
འུར་འུར་ཆེམ་ཆེམ་པའི་སྒྲ་ལན་བདུན་དུ་གྲགས་པར་གྱུར་ཏོ། །
-217-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཐུབ་བའི་དབང་པོ་ཀུ་ཤའི་ཚལ་གཟིགས་ཚེ། །ཉན་ཐོས་རྣམས་ཀྱང་མྱ་
ངན་གྱིས་གདུངས་ལྟར། །དྲི་མེད་འོད་ཟེར་མཆིམས་ཕུར་གཟིགས་པའི་ཚེ། །
མཐོང་ཐོས་རྣམས་ ཀྱང་ མྱ་ངན་ཟུག་རྡུས་ གཟིར། །མཁའ་ཀློང་ཡངས་ པའི་
དབྱིངས་ཀྱང་མ་རྡིབས་ ལ། །འབྱུང་བ་འཛིན་མ་འདི་ཡང་ མ་ ཆག་ན། །ཆུ་
གཏེར་ཆེན་པོ་འཁྲུགས་པར་མ་གྱུར་ཅིང་། །བདག་ཅག་རྣམས་ལ་འདི་ལྟར་
གྱུར་འདི་ཅི། །དེ་ནས་བཞུས་པའི་ཚེ། ཐུགས་ལྗགས་སྤྱན་གསུམ་གདུང་ཁང་
ནས་འཕར་ཏེ། སྐལ་བ་དང་ལྡན་བའི་པང་དུ་བྱོན་པ་དང་། རིགས་ལྔའི་རང་
བཞིན་ཐོབ་པའི་རྟགས་སུ། ཤ་རཱི་རཾ་ལ་སོགས་པ་གདུང་རིགས་ལྔ་དང་རིང་
བསྲེལ། ཕྲ་མོ་གྲངས་ལས་འདས་ཤིང་འཕེལ་གདུང་དུ་གྱུར་ནས། རེ་རེ་ལ་
ཡང་བརྒྱ་ཕྲག་འཕེལ་ཞིང་ད་ལྟའི་བར་དུ། འཕེལ་བ་ཀུན་གྱིས་མཐོང་ཞིང་
རྩོད་པ་མེད་དོ། །འདི་ནི་ཆོས་ཀྱི་སྐུ་ལས་གཟུགས་ཀྱི་སྐུར་བཞེངས་ཏེ། གདུལ་
བྱའི་ཁམས་དང་མོས་པ་ཇི་ལྟ་བ་བཞིན་དུ་འཆད་རྩོད་རྩོམ་གསུམ་ལ་སྤོབས་པ་
ཐོགས་པ་མེད་པར་འཇུག་སྟེ། དེ་ལ་སངས་རྒྱས་བཅོམ་ལྡན་འདས་ཀྱི་བསྟན་
པ་དམ་པའི་ཆོས་རྒྱུ་དང་འབྲས་བུའི་ཐེག་པ་བསམ་གྱིས་མི་ཁྱབ་པ་དག་ལས།
དམ་པ་རྣམས་ཀྱི་བཀའ་དྲིན་ལ་བརྟེན་ནས་ཁོ་བོ་ཅག་གི་ཁོང་དུ་ཆུད་པའི་དོན་
ཕྱིར་བསྟན་བཅོས་སུ་བཀོད་པ་ལ། ཕྱིའི་གནས་དང་ནང་གི་གནས་དང་དེ་ཁོ་
ན་ཉིད་ཀྱི་གནས་གསུམ་དུ་རྣམ་པར་བཞག་པ་ལ། །
དང་པོ་ནི་གསུང་རབ་ལ་འཇུག་པའི་ཐེམ་སྐས་སམ་ཐུན་མོང་དུ་གྱུར་པ་
དག་གི་ཕྱོགས་སུ་གཏོགས་པའི་བསྟན་བཅོས་ལ། ཡི་གེའི་སྡེབ་སྦྱོར་ལ་འཇུག་
པ་ རིན་ཆེན་ སྙེ་ མ་ཆེ་ ༡ཆུང་ ༢གཉིས། རིག་པ་ཀློག་ པའི་དོན་བསྡུས།༣ སྒྲ་
-218-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
བཞིའི་མཚམས་སྦྱོར།༤ ཀློག་གི་བསྟན་བཅོས་ཟླ་བ་གསལ་བྱེད།། སྡེབ་སྦྱོར་
ལ་འཇུག་ པ་ཉི་མའི་ཤིང་རྟ།༦ ལྕི་ཡང་གི་གནས་པ་རིན་པོ་ཆེའི་སྡེ་མིག༧
མངོན་བརྗོད་ལ་འཇུག་པ་མེ་ཏོག་གི་འཁྲི་ཤིང་།ར སྙན་ངག་གི་བསྟན་བཅོས་
མེ་ཏོག་རྒྱས་པའི་སྐྱེད་མོས་ཚལ།༩ དཔེར་བརྗོད་ཀྱི་གནས་ངེས་པ་ཀླུ་ཤིང་གི་
མེ་ཏོག༡༠ །སྤེལ་མའི་གནས་ལ་འཇུག་པ་ཚངས་པའི་གསུང་དབྱངས་ཏེ།༡༡
གཙོ་བོ་ལུས་ལྟ་བུའི་བསྟན་བཅོས་རྣམ་པར་དབྱེ་བ་དང་
། ཐམས་ཅད་སྤེལ་
མར་སྟོན་པ་འཕྲོས་པ་ཡན་ལག་གི་བསྟན་བཅོས་ལ། མིའམ་ཅི་ཀུན་ཏུ་དགའ་
བའི་ཟློས་གར།༡༢ གཞོན་ནུ་ཞི་བའི་རྟོགས་པ་བརྗོད་པ་མེ་ཏོག་གི་ཆུན་པོ།༡༣
བློ་གསལ་རི་བོང་གི་རྟོགས་བརྗོད།༡༤ ལེགས་པར་གདམས་པ་ལྷའི་རྔ་བོ་ཆེ་
ལྟ་བུའི་གཏམ།༡༥ པོ་ཏ་ལ་ཀུན་ཏུ་དགའ་བའི་གཏམ།༡༦ ལེགས་པར་སྦྱར་
བའི་སྙན་ངག་ཟླ་བའི་འཁྲི་ཤིང་རབ་ཏུ་བཟང་པོ།༡༧ མེ་ཏོག་གི་ར་བ།༡༨
ནགས་ཀྱི་གཏམ་པདྨ་དཀར་པོ།༡༩ ནགས་ཀྱི་གཏམ་གངས་རིའི་རྒྱན།༢༠
ནགས་ཀྱི་གཏམ་ཀུན་ཏུ་བཟང་པོ།༢༡ ནགས་ཀྱི་གཏམ་ཀུ་མུ་དའི་འཁྲི་ཤིང་།
༢༢ ནགས་ཚལ་ཀུན་ཏུ་དགའ་བའི་གཏམ།༢༣ ཆོས་ཀྱི་སྡོམ་བཞི་དྲི་མ་མེད་
པའི་གཏམ།༢༤ ཆོས་བཞི་རིན་པོ་ཆེའི་ཕྲེང་བ།༢༥ སློབ་དཔོན་བརྟག་པའི་
རབ་ཏུ་བྱེད་པ།༢༦ རབ་བྱུང་བརྟག་པའི་རབ་ཏུ་བྱེད་པ།༢༧ སྐྱེ་བ་བརྟགས་
པའི་རབ་ཏུ་བྱེད་པ།༢༨ མཁས་བླུན་བརྟག་པའི་རབ་ཏུ་བྱེད་པ།༢༩ བཤེས་
གཉེན་བརྟག་པའི་རབ་ཏུ་བྱེད་པ།༣༠ ཆོས་དང་ཆོས་མིན་བརྟག་པའི་རབ་ཏུ་
བྱེད་པ།༣༡ ཤིན་ཏུ་བྱ་དཀའ་བའི་གནས་ ཀྱི་དཔེར་བརྗོད་ཡི་གེར་བཀོད་
པ།༣༢ དབྱངས་ ངེས་ པ་ ཅན་ གྱི་ རྒྱན།༣༣ དུས་ ལ་ མངོན་ པར་ སྐྱོ་བའི་
-219-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རབས།༣༤ རང་ལ་གྲོས་སུ་བཏབ་པའི་རབས།༣༥ ཐར་པ་ལ་བསྐུལ་བའི་
རབས།༣༦ བདེ་ བར་ གཤེགས་ པའི་ ཐུགས་ རྗེ་ ལ་ བསྐུལ་ བའི་ རབས།༣༧
ཕྱོགས་ཀྱི་སྡེ་སྣོད་འཛིན་པ་རྣམས་ལ་གཏམ་དུ་བྱ་བའི་རབས།༣༨ བླ་མ་དམ་
པ་ལ་ཞུ་བ་ཞུ་ཡིག་རིན་ཆེན་གསེར་གྱི་མཆོད་སྡོང་།༣༩ ཞུ་ཡིག་པདྨ་སྟོང་
ལྡན།༤༠ ཞུ་ཡིག་ནོར་བུའི་དྲ་བ།༤༡ ཞུ་ཡིག་རྨ་བྱའི་ང་རོ།༤༢ ཕྱོགས་ ཀྱི་
སློབ་མ་ལ་བསྔགས་པ་ལྷའི་རྔ་སྒྲ།༤ ༣ སྦྱིན་བདག་ལ་བསྔགས་པ་རིན་པོ་ཆེའི་
བང་མཛོད།༤༤ དྲི་བ་ཉི་ཤུ་པའི་ལན་རྒྱ་ཆེར་བཤད་པ།༤༥ སེམས་དང་ཡེ་
ཤེས་ཀྱི་དྲི་བའི་ལན་རྒྱ་ཆེར་བཤད་པ།༤༦ མཁས་གྲུབ་དམ་པ་རྣམས་ཀྱི་མྱང་
འདས་ཆེ་ཆུང་།༤༧ བསྟན་པ་སྙིགས་མའི་སྐྱོ་བ་བསམ་པ།༤ ༨ རྒྱུ་ལ་ཁམས་
འདུས་པ་མེ་ཏོག་ཕྲེང་ལྡན།༤༩ རྐྱེན་ལ་ ཁམས་འདུས་པ་ཀ་ཁ་སུམ་ཅུ།༥༠
གཉིས་ཀ་ལ་ཁམས་འདུས་པ་དྲན་པའི་མེ་ལོང་།༥༡ སྐྱེ་བོ་དགའ་བ་སྐྱེད་པ་གླུ་
གར་གྱི་རྩེད་མོ།།༢ བྱིས་པ་བཞད་གད་སློང་བ་སྤྲེའུའི་ཟློས་གར།༥༣ འཇིག་
རྟེན་ལུགས་ལ་འཇུག་པ་མཛངས་ཀྱི་འཕྲུལ་ཡིག༥༤ །བདེ་བར་གཤེགས་པ་
ལ་བསྟོད་པ་རྔ་བོ་ཆེའི་དབྱངས་སྙན།།༥ ཡུམ་ལ་བསྟོད་པ་ཡིད་བཞིན་ནོར་
བུ།༥༦ ཡོན་ཏན་ཚད་མེད་པར་བསྟོད་པ།།༥༧ བསམ་གྱིས་མི་ཁྱབ་པར་བསྟོད་
པ།༥༨ དཔེ་ལས་འདས་པར་བསྟོད་པ།༢༩ སྤྱན་རས་གཟིགས་ལ་བསྟོད་པ་
ལྷའི་སིལ་སྙན།༦༠ རྟ་མགྲིན་ལ་བསྟོད་པ་གློག་གི་ཕྲེང་བ།༦༡ འཇམ་དཔལ་
དཀར་པོ་ལ་བསྟོད་པ་མུ་ཏིག་གི་ཕྲེང་བ།༦༢ དམར་པོ་ལ་བསྟོད་པ་མིའམ་
ཅིའི་དབྱངས་སྙན།༦༣ སེར་པོ་ལ་བསྟོད་པ་དྲི་ཟའི་རྒྱུད་མངས།༦ང་ སྔོན་པོ་
ལ་བསྟོད་པ་སྤྲིན་གྱི་ང་རོ།༦། འཕགས་མ་དབྱངས་ཅན་མ་ལ་བསྟོད་པ་གཞོན་
-220-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན། །
ནུ་མཆོག་དགའི་དབྱངས་ཀུ་མུ་ཏའི་ཕྲེང་བ་པདྨའི་དྲ་བ།༦༦ འཕགས་མ་ནོར་
རྒྱུན་མ་ལ་བསྟོད་པ་གསེར་གྱི་སྤྲིན་ཕུང་།༦༧ ཀུ་རུ་ཀུལླེ་ལ་བསྟོད་པ་དབང་
པོའི་རྒྱུད་མངས།༦༨ དུག་སེལ་མ་ལ་བསྟོད་པ་ཀླུའི་གཙུག་རྒྱན།༦༩ འོད་ཟེར་
ཅན་ལ་བསྟོད་པ་འཇིགས་པ་ཀུན་སེལ།༧༠ དཔལ་མོ་ལ་བསྟོད་པ་དབང་པོའི་
མེ་ཏོག༧༡ །ཕག་མོ་དཀར་མོ་ལ་བསྟོད་པ་དཔལ་གྱི་ཕྲེང་འཛིན།༧༢ དམར་
མོ་ལ་བསྟོད་པ་དུས་ཀྱི་ཕྲེང་བ།༧༣ ནག་མོ་ལ་བསྟོད་པ་དངོས་གྲུབ་ཀུན་
འབྱུང་།༧༤ མི་གཡོ་དཀར་པོ་ལ་བསྟོད་པ་མལླི་ཀའི་ཕྲེང་བ།༧༥ དམར་པོ་ལ་
བསྟོད་པ་དུས་ མཚམས་ ཀྱི་སྤྲིན།༧༦ སྔོན་པོ་ལ་བསྟོད་ པ་ འབྱུང་པོ་ཀུན་
འདུལ།༧༧ སྒྲོལ་མ་ལ་བསྟོད་པ་དཔྱིད་ཀྱི་ང་རོ།༧༨ ཚོགས་བདག་ལ་བསྟོད་
པ་ནོར་བུའི་བང་མཛོད།༧༩ དབང་ཕྱུག་ལ་བསྟོད་པ་ལྷའི་མེ་ཏོགར༠ ཁྱབ་
འཇུག་ལ་བསྟོད་པ་ཀླུའི་ང་རོ།༨༡ དབུ་མ་ལ་བསྟོད་པ་ཀུ་མུ་ཏའི་གཉེན།༢༢
ཚངས་པ་ལ་བསྟོད་པ་རྒྱ་མཚོའི་རྦ་རླབས།༨༣ དུས་ཀྱི་ལྷ་ལ་བསྟོད་པ་དཔྱིད་
ཀྱི་ཐིག་ལེ།༨༤ རི་དང་རྒྱ་མཚོ་ལ་བསྟོད་པ་ཕྱོགས་ཀྱི་ང་རོ།༨༥ མཆིམས་ཕུའི་
གནས་ལ་བསྟོད་པ་དུས་བཞིའི་མེ་ཏོག༨༦ །ཡེར་བའི་གནས་ལ་བསྟོད་པ་
པདྨའི་ཕྲེང་བ།༨༧ གངས་རི་ཐོད་དཀར་གྱི་གནས་ལ་བསྟོད་པ་རོལ་མོའི་
དབྱངས་སྙན།༨༨ ལུམ་པའི་གཙུག་ལག་ལ་བསྟོད་པ་རྒྱ་མཚོའི་རྦ་རླབས།༨༩
བསམ་ཡས་ཀྱི་ཡུལ་གྱི་བཀོད་པ་གསལ་བར་བྱེད་པ་གངས་རིའི་རྒྱན།༩༠
གསང་ཕུའི་ཆོས་གྲྭ་ལ་བསྔགས་པ་ཡོན་ཏན་ཕྲེང་ཚོགས།༩༡ ཞྭ་པདྨ་དབང་
ཆེན་གྱི་གཙུག་ལག་ཁང་ལ་བསྟོད་པ་རོལ་མོའི་སྤྲིན་ཕུང་།༩༢ དཀར་ཆག་
རྒྱས་པར་རྩིས་ཀྱི་ཡིག་གེ་ཞིབ་མོ། ༩༣ བསྡུས་པ་ངོ་མཚར་དྲན་བྱེད། ༩༤
-221-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསོལ་འདེབས་དད་རྒྱན་གྱི་མེ་ཏོག་༩༥ལ་སོགས་ཕྲ་མོའི་གནས་དཔག་ཏུ་
མེད་པ་ཞིག་སྐྱེ་བོ་ཆོས་ལ་འཇུག་པའི་ཆེད་དུ་སྦྱར་བ་ཡིན་ནོ། །སྙན་ངག་མཚོ་
ཆེན་སྡེབ་སྦྱོར་པདྨའི་ཚལ། །མངོན་བརྗོད་གེ་སར་འདབ་སྟོང་རབ་རྒྱས་ཏེ།
ཚིག་དོན་རྣམ་བཀྲའི་རང་བཞིན་བཀོད་ལེགས་པ། བློ་གསལ་རྐང་དྲུག་ལྡན་
རྣམས་དགའ་བར་མཛོད། འདི་རྣམས་ ཕྱིའི་གནས་དང་མཐུན་པའི་བསྟན་
བཅོས་ཀྱི་དཀར་ཆག་སྟེ་དང་པོའོ།། །། །
དེ་ནས་ནང་གི་གནས་རྒྱ་ཆེར་བཤད་པ་ལ། རྒྱུ་མཚན་ཉིད་དང་འབྲས་
བུ་སྔགས་ཀྱི་ཐེག་པ་གཉིས་ལས། རེ་ཞིག་མཚན་ཉིད་ཐེག་པའི་ཕྱོགས་སུ་
གཏོགས་པའི་བསྟན་བཅོས་ལ། བྱམས་པའི་ཆོས་ལྔའི་སྤྱིའི་དོན་འགྲེལ་དུ་ས་
ལམ་གྱི་རྣམ་པར་བཞག་པ་རིན་ཆེན་ཐེམ་སྐས་རྩ་༩༦འགྲེལ་༩༧དང་བཅས་པ།
མངོན་རྟོགས་རྒྱན་གྱི་ལུས་རྣམ་བཞག་གསལ་བྱེད་རྒྱན་གྱི་སྣང་བ།༩༨ འདུལ་
བ་ཀ་རི་ཀའི་གསལ་བྱེད་འོད་ཀྱི་སྙེ་མ།༩༩ རང་རྒྱུད་ཤར་གསུམ་གྱི་དོན་
བསྡུས་དེ་ཁོ་ན་ཉིད་ལ་འཇུག་པ།༡༠༠ དབུ་མ་ཐལ་འགྱུར་གྱི་གནས་གསལ་བ་
རབ་ཏུ་མི་གནས་པའི་དོན་བསྡུས།༡༠༡ བདེ་བ་གཉིས་རབ་ཏུ་བྱ་བ་ལ་འཇུག་
པ།༡༠༢ དེའི་མན་ངག་ལམ་རིམ་གསལ་བ།༡༠༣ སེམས་སྤྱོད་དོན་གྱི་སྙིང་
པོ།༡༠༤ ལུང་སྦྱོར་རིན་པོ་ཆེའི་ཕྲེང་བ།༡༠༥ སེམས་བསྐྱེད་རིན་པོ་ཆེ་གསེར་
གྱི་མེ་ཏོག༡༠༦ །བསླབ་བྱ་རྒྱལ་སྲས་ལམ་བཟང་།༡༠༧ ཟབ་མོ་མདོ་ལྔའི་
དོན་བཤད།༡༠༨ སྨོན་ ལམ་ རྒྱ་ མཚོའི་ སྙིང་པོ།༡༠༩ གཅོད་ ཡུལ་དག་ པའི་
ལམ་ཁྱེར།༡༡༠ ཕུང་པོ་གསུམ་པའི་ཉམས་ལེན།༡༡༡ འདའ་ཀ་ཡེ་ཤེས་ཀྱི་
སྒོམ་ ཐབས་ ལ་ སོགས་ པ།༡༡༢ བྱང་ཆུབ་ སེམས་ དཔའི་སྤྱོད་པ་མདོ་དང་
-222-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
མཐུན་པའི་གནས་དུ་མ་རྒྱུ་འབྲས་ཟབ་མོའི་ལམ་ལ་བརྟེན་ནས་ཐར་པ་འདོད་
པ་དག་གི་དོན་དུ་ལེགས་པར་བཀོད་པ་ཡིན་ནོ། །ཟབ་ཅིང་རྒྱ་ཆེའི་གསུང་
རབ་གངས་ཆེན་མཚོ། །རྒྱལ་བ་རྒྱས་སྲས་གདེངས་ཅན་དབང་པོའི་གནས།
ཡོན་ཏན་ཡིད་བཞིན་འབྱུང་གནས་ ཕྱོགས་གསལ་བས། །དད་ལྡན་ཐར་པ་
འདོད་རྣམས་དགའ་བར་མཛོད། །དོན་གཉིས་པ་གསང་སྔགས་རྡོ་རྗེ་ཐེག་
པའི་ཕྱོགས་སུ་གཏོགས་པའི་བསྟན་བཅོས་ལ། རྒྱུད་སྡེ་བཞིའི་གནས་ཟབ་ཅིང་
རྒྱ་ཆེ་བར་བསྟན་པ་ལས། བཤད་པའི་ གནས་ གསལ་བར་བསྟན་ པ་ཡིད་
བཞིན་རིན་པོ་ཆེའི་མཛོད་རྩ་བ།༡༡༣ འགྲེལ་པ་པདྨ་དཀར་པོ་དང་བཅས་
པ།༡༡༤ སྒྱུ་འཕྲུལ་དྲ་བ་ཆེན་པོའི་ཆོས་ཀྱི་རྣམ་གྲངས་ལས། གསང་བའི་སྙིང་
པོ་དེ་ཁོ་ན་ཉིད་དུ་ངེས་ པའི་ སྤྱི་དོན་ཡིད་ཀྱི་གསང་འགྲེལ་ཕྱོགས་བཅུ་མུན་སེལ་ཡིན་ནམ། མུན་
སེལ།༡༡༥ བསྡུས་ དོན་ མ་རིག་མུན་སེལ།༡༡༦ རིགས་ལྔ་ ཡེ་ཤེས་སྣང་བ་
རྣམས་དང༌། ༡༡༧ ཆོས་སྤྱོད་ཐམས་ཅད་ཀྱི་མངོན་པར་རྟོགས་པའི་རྒྱུད་ཀྱི་
བཤད་འགྲེལ་བྱང་ཆུབ་ལྗོན་ཤིང་།༡༡༨ རྒྱུད་སྡེ་བཞིའི་སྤྱི་དོན་བཤད་པ་རྡོ་རྗེ་
འབྱུང་བ།༡༡༩ དམ་ཚིག་གསུམ་བཀོད་ཀྱི་རྣམ་བཤད་ཉི་མའི་འོད་ཟེར།༡༢༠
ཕྲིན་སྒྲུབ་ཆོ་གའི་སྐོར་ལ། སྒྱུ་འཕྲུལ་ཞི་ཁྲོའི་སྐོངས་བཤགས་ཀྱི་ཆོ་ག་རྒྱས་
པ།༡༢༡ དེའི་ལེའུ་ལག་བསྡུས་པ།༡༢༢ བླ་མའི་ཕྲིན་སྒྲུབ་རིན་པོ་ཆེའི་སྒྲོན་
མེ།༡༢༣ ཐུགས་རྗེ་ཆེན་པོ་འཁོར་བ་དོང་སྤྲུག་གི་ཆོ་ག་པདྨ་ཅོད་པན།༡༢༤
ཀུན་རིག་རྩ་བའི་དཀྱིལ་འཁོར་དུ་སློབ་མ་འཇུག་ཅིང་དབང་བསྐུར་བའི་ཆོ་
ག༡༢༥ །རྡོ་ རྗེ་ སློབ་དཔོན་གྱི་ལས་རིམ་རྒྱས་པ།༡༢༦ སློབ་མའི་ལས་རིམ་
བསྡུས་པ།༡༢༧ རབ་ཏུ་གནས་པའི་ཆོ་ག་ཀུན་ཏུ་བཟང་པོ།༡༢༨ ཆ་གསུམ་
-223-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རྒྱས་པ་འོད་ཀྱི་སྙེ་མ།༡༢༩ བསྡུས་པ་རིན་ཆེན་སྙིང་པོ།༡༣༠ སྲེག་སྦྱོང་དོན་
རབ་གསལ་བ།༡༣༡ ཐིག་ རྩ་ འོད་ཀྱི་ཕྲེང་བ།༡ ༣༢ སྒྲོལ་མའི་མཎྜལ་བཞི་
པའི་ཆོ་ག་བདེ་ལེགས་ཀུན་འབྱུང་།༡༣ ༣ ཁྲི་མོན་ལས་ཐར་པའི་ཆོ་ག་ཡིད་
བཞིན་ནོར་བུ།༡༣༤ འཇིགས་ པ་ བརྒྱད་ སྐྱོབ་ ཀྱི་ཆོ་ ག་ པདྨའི་དྲ་བ།༡༣༥
འཕགས་མ་དུག་སེལ་གྱི་ཆོ་ག་བདུད་རྩིའི་ ལྗོན་ཤིང༌།༡༣༦ འཕགས་ མ་
དབྱངས་ཅན་མའི་ཁྲུས་ཀྱི་ཆོ་ག་རིན་ཆེན་ནོར་བུ།༡༣༧ རྣམ་པར་རྒྱལ་བའི་ཆོ་
ག་ ཡིད་ བཞིན་ ཕྲེང་ བ།༡ ༣༨ སྨན་བླའི་ ཆོ་ ག་ ཡོན་ཏན་ཕྲེང་ ཚོགས།༡༣༩
གནས་ བརྟན་བཅུ་དྲུག་གི་ཆོ་ག་གཞན་ ཕན་ནོར་བུ།༡༤༠ ཁ་འབར་མའི་
གཏོར་ཆེན་བར་ཆད་ཀུན་སེལ།༡༤༡ ཁྲོ་བོ་བཅུའི་སྲུང་བཟློག་གི་ཆོ་ག་གནས་
ལུགས་ འཁོར་ ལོ།༡༤༢ གཙུག་ཏོར་ ཆོ་ ག་ བགེགས་ དཔུང་ ཞི་ བྱེད།༡༤ ༣
དྲེགས་ པ་ སྤྱིའི་བསྐང་གསོ་དངོས་གྲུབ་ཀུན་འབྱུང༌།༡༤༤ སྤྱི་ གསོལ་ཆེན་
མོ།༡༤༥ ཕུད་རབས་རྒྱས་པ།༡༤༦ རྔན་ཡིག་ཆེན་མོ།༡༤ ༧ བྱེ་བྲག་མ་མོའི་
བསྐང་ གསོ་ ཁྲག་མཚོ་ཁོལ་མ།༡༤༨ གཟའ་ཡི་བསྐང་གསོ་དགྲ་ལས་རྣམ་
རྒྱལ།༡༤༩ གནོད་སྦྱིན་དམར་ནག་གི་བསྐང་གསོ་རི་རབ་བརྩེགས་པ།༡༥༠
དམ་ཅན་གྱི་བསྐང་གསོ་ལས་བཞི་ལྷུན་གྲུབ།༡༥༡ མ་མགོན་སྤྱིའི་བསྐང་གསོ་
ཡིད་བཞིན་ལྷུན་གྲུབ་རྣམས་དང༌།༡༥༢ བསྐྱེད་རིམ་གཙོ་བོར་བཏོན་པ་སྒྲུབ་
ཐབས་ཀྱི་སྐོར་ལ་བླ་མའི་སྤྱི་སྒྲུབ་དངོས་གྲུབ་འབྱུང་གཏོར། ༡༥༣ བྱེ་བྲག་བི་
མ་ལའི་སྒྲུབ་པ་དངོས་གྲུབ་ཆར་འབེབས།༡༥༤ པདྨ་ཞི་བར་སྒྲུབ་པ་རིན་ཆེན་
ཁང་བརྩེགས།༡༥༥ །པདྨ་དྲག་པོར་སྒྲུབ་པ་གནམ་ལྕགས་འབར་བ།༡༥༦ ཡི་
དམ་ཞི་ཁྲོ་སྤྱི་སྒྲུབ་ཡང་དག་དོན་གྱི་སྙིང་པོ།༡༥༧ རྟ་མགྲིན་དྲེགས་པ་མཐར་
-224-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
བྱེད།༡༥༨ ཕུར་པ་སྐུ་གསུམ་འདུས་པ།༡༥༩ བདེ་མཆོག་ཡིད་བཞིན་འཁོར་
ལོ།༡༦༠ འཇམ་དཔལ་བདུད་རྩི་འབྱུང་བ་རྣམས་དང༌།༡༦༡ མཁའ་འགྲོ་མ་
སྤྱིའི་སྒྲུབ་ཐབས་གསེར་གྱི་དྲྭ་བ།༡༦༢ བྱེ་བྲག་གཙོ་བོ་རྐྱང་པར་སྒྲུབ་པ་ཐབས་
ཀྱི་འཁོར་ལོ།༡༦༣ དཔའ་བོ་རྐྱང་པར་སྒྲུབ་པ་ཤེས་རབ་འཁོར་ལོ།༡༦༤ སྦྲག་
མར་སྒྲུབ་པ་བདེ་ཆེན་འཁོར་ལོ།༡༦། གསང་བ་སྙིང་གི་སྒྲུབ་པ་གནད་ཀྱི་ཕྲེང་
བ།༡༦༦ ཡང་གསང་ཐོད་རྒལ་དུ་སྒྲུབ་པ་སྲོག་གི་ཐིག་པ་རྣམས་དང་།༡༦༧ ཕྲ་
མོའི་སྒྲུབ་པ་ལ་ཚེ་སྒྲུབ་བདུད་རྩིའི་བུམ་པ།༡༦༨ འཆི་མེད་དབང་པོའི་ཕྲེང་
བ།༡༦༩ ངན་སོང་བ་སྦྱོང་བ་ལྷ་ལྔའི་སྒྲུབ་ཐབས་ཟླ་བའི་ནོར་བུ།༡༧༠ རྣམ་
སྣང་གི་སྒྲུབ་ཐབས་ངན་སོང་ཀུན་སྦྱོང་།༡༧༡རྡོ་རྗེ་སེམས་དཔའི་སྒྲུབ་ཐབས་
སྒྲིབ་པ་རྣམ་སེལ།༡༧༢ མི་འཁྲུགས་པའི་སྒྲུབ་ཐབས་ངན་སོང་རྣམ་སྦྱོང༌།
༡༧༣ ཤཱཀྱ་ཐུབ་པའི་སྒྲུབ་ཐབས་འོད་ཟེར་ཀུན་འབྱུང་།༡༧༤ བྱམས་ པའི་
སྒྲུབ་ཐབས་པདྨ་བརྩེགས་པ།༡༧༥ འཇམ་དཔལ་དཀར་པོའི་སྒྲུབ་ཐབས་ཤེས་
རབ་གསལ་བྱེད་༡༧༦སྨྲ་བའི་སེང་གེའི་སྒྲུབ་ཐབས་བློའི་མུན་སེལ།༡༧༧ ཨ་
ར་པ་ཙ་ན་དཀར་པོའི་སྒྲུབ་ཐབ་ཤེས་རབ་འཁོར་ལོ།༡༧༨ སེར་པོའི་སྒྲུབས་
ཐབས་འོད་ཀྱི་སྣང་བ།༡༧༩ མི་གཡོ་དཀར་པོའི་སྒྲུབ་ཐབས་སྙིང་གི་མུན་
སེལ།༡༨༠ ཕག་མོ་དཀར་མོའི་སྒྲུབ་ཐབས་འོད་གྱི་སྙིང་པོ།༡༨༡ །རལ་གཅིག་
མ་དཀར་མོའི་སྒྲུབ་ཐབས་དགའ་བ་བསྐྱེད་པ།༡༨༢ དབྱངས་ཅན་མ་དཀར་
མོའི་སྒྲུབ་ཐབས་ཟླ་བ་འདོད་འཇོ།༡༨༣ །དམར་མོའི་སྒྲུབ་ཐབས་ ཉི་མའི་
འདོད་འཇོ།༡༨༤ ཀུ་རུ་ཀུལླེའི་སྒྲུབ་ཐབས་རིན་པོ་ཆེའི་མེ་ཏོག༡༨༥ །ཚོགས་
བདག་དམར་པོའི་སྒྲུབ་ཐབས་ནོར་བུའི་བང་མཛོད།༡༨༦ རྣམ་ཐོས་ཀྱི་སྒྲུབ་
-225-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཐབས་རྒྱལ་མཚན་རྩེ་མོ།༡༨༧ ཛམ་ལྷ་སེར་པོའི་སྒྲུབ་ཐབས་གསེར་གྱི་ཁང་
བརྩེགས།༡༨༨ ནག་པོའི་སྒྲུབ་ཐབས་འབྱོར་པ་རྒྱ་མཚོ།༡༨༩ ནོར་རྒྱུན་མའི་
སྒྲུབ་ཐབས་གཏེར་གྱི་བུམ་པ།༡༩༠ ཨ་གུ་ལིའི་སྒྲུབ་ཐབས་ཉི་མའི་དཀྱིལ་
འཁོར།༡༩༡ འོད་ཟེར་ཅན་ གྱི་སྒྲུབ་ ཐབས་ཟླ་བའི་འཁོར་ལོ།༡༩༢ ལྷ་ མོ་
གཟུངས་ཀྱི་སྙེ་མའི་སྒྲུབ་ཐབས་དཀར་མོའི་ཕྲེང་བ།༡༩༣ དབང་ཕྱུག་གི་སྒྲུབ་
ཐབས་འཇིག་རྟེན་གསུམ་སྣང་།༡༩༤ ཁྱབ་འཇུག་གི་སྒྲུབ་ཐབས་གྲོང་ཁྱེར་
སུམ་བརྩེགས་རྣམས་དང༌། ༡༩༥ གཞན་ཡང་དྲེགས་པ་སྤྱིའི་སྒྲུབ་ཐབས་རི་
ནག་སྤུངས་པ།༡༩༦ བྱེ་བྲག་མ་མགོན་ལྕམ་དྲལ་གྱི་སྒྲུབ་ཐབས་དུས་ཀྱི་མཚོན་
ཆ།༡༩༧ འཇིགས་པ་མ་མོའི་སྒྲུབ་པ་སྲོག་གི་སྤུ་གྲི།༡༩༨ དྲག་པོ་གཟའི་སྒྲུབ་
ཐབས་ འཇིག་ རྟེན་ ཕུང་ བྱེད།༡༩༩ ཤན་ པ་ གནོད་སྦྱིན་ གྱི་ སྒྲུབ་ ཐབས་ རོ་
ལངས་སྐར་མདའ།༢༠༠ སྐྱེས་བུ་དམ་ཅན་གྱི་སྒྲུབ་ཐབས་གིང་ཆེན་འབར་
བ།༢༠༡ ཆོ་ འཕྲུལ་ གནམ་ ལྕགས་ ཀྱི་ སྒྲུབ་ པ་ ལྟས་ ངན་ འཕྲུལ་ གྱི་ བང་
མཛོད།༢༠༢ འགལ་བྱེད་ཁྲམ་ལ་འདེབས་པ་རྒྱ་མཚོ་དུ་རུ་ཀའི་གཏད་ཁྲམ་
༢༠༣ལ་སོགས་ཏེ་ཕྲིན་ལས་རྣམ་བཞིས་བསྟན་པ་ཡུན་རིང་དུ་གནས་པའི་
ལས་རིམ་སྒྲུབ་པ་༢༠༤རྣམས་དང་། །
༈ ངེས་དོན་རྫོགས་རིམ་མཐར་ཐུག་སྙིང་པོའི་དོན་ལ་སྒྱུ་འཕྲུལ་རིམ་
པ། ཡང་གསང་ཐིག་ལེའི་གནད་ཡིག་བསྟན་པ་ལ། ཡང་དག་བྱང་ཆུབ་སྙིང་
པོའི་རྫོགས་རིམ་ཡེ་ཤེས་འཁོར་ལོ།༢༠། བདེ་མཆོག་རིམ་པ་ལྔ་པའི་ཟབ་དོན་
སྙིང་པོའི་ཡང་ཞུན།༢༠༦ གསང་འདུས་རིམ་པ་ལྔ་པའི་ཟབ་དོན་འོད་གསལ་
འཁོར་ལོ།༢༠༧ སྦྱོར་བ་ཡན་ལག་དྲུག་གི་བསྡུས་དོན་དེ་ཉིད་འདུས་པ།༢༠༨
-226-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ལམ་འབྲས་བུ་དང་བཅས་པའི་རིམ་གཉིས་འཁོར་ལོ།༢༠༩ ཆོས་དྲུག་གི་སྙིང་
པོ་ཡང་ཞུན།༢༡༠ བསྡུས་པ་འོད་གསལ་རྣམ་སྦྱོང་།༢༡༡ ཐབས་ལམ་ཟབ་
མོའི་དོན་བསྡུས་གསང་བའི་དེ་ཉིད།༢༡༢ ཤེས་རབ་ཀྱི་ལམ་རིམ་སེམས་ཁྲིད་
སྙིང་པོར་བསྟན་པ།༢༡༣ ཕྱག་རྒྱ་ཆེན་པོའི་ལམ་རིམ་གྱི་ཟབ་དོན་རྣལ་འབྱོར་
བཞིའི་སྙིང་པོ།༢༡༤ ཅིག་ཅར་བའི་ཟབ་དོན་ཐོག་བབས།༢༡༥ དམར་ཁྲིད་
གཉིས་ཀའི་ཆ་རྐྱེན་སྐུ་གསུམ་དོན་ཁྲིད་ནམ་མཁའ་སྐོར་གསུམ།༢༡༦ མེ་ལོང་
བཞིའི་ གནས་ ལུགས།༢༡༧ སེམས་ ཀྱི་ རྡོ་ རྗེའི་གླུ།༢༡༨ སྣང་བ་ ལམ་ ཁྱེར་
འཁོར་འདས་ ཁ་ སྦྱོར།༢༡༩ རྐྱེན་སྣང་ རང་ གྲོལ་ཟབ་དོན་འདུས་པ་རྣམས་
དང༌ །༢༢༠ གཞན་ ཡང་ ཞི་ བྱེད་ དོན་ གྱི་ སྙིང་ པོ།༢༢༡ གཅོད་ ཡུལ་ གནས་
ལུགས་རང་བབས་ལ་སོགས་ཏེ།༢༢༢ བོད་འདིར་གྲགས་སོ་ཅོག་གི་ཟབ་དོན་
རྫོགས་རིམ་རྣམས་བླ་མ་ལས་ཐོས་པའི་དོན་ཤེས་རབ་གསུམ་གྱིས་ངེས་པར་
བྱས་པ་རྣམས་ལས་སྙིང་པོའི་ཡང་ཞུན་དུ་བསྔགས་ཏེ་བཀོད་པ་ཡིན་ནོ། །ཡང་
ཟབ་འབྲས་བུ་ཡིད་བཞིན་འོག་མིན་གནས། །ཐམས་ཅད་བདེ་ཆེན་སྐུ་གསུམ་
གཞལ་ཡས་ཁང་། །ཡེ་ཤེས་རྔ་སྒྲ་མཛེས་པའི་འོད་གསལ་བས། །སྐལ་བཟང་
སྐྱེ་བོའི་ཚོགས་རྣམས་དགའ་བར་མཛོད། །ལེགས་པར་སྦྱར་བ་བསྟན་བཅོས་
ཀྱི་དཀར་ཆག་ལས་ནང་གི་གནས་བསྟན་པ་སྟེ་གཉིས་པའོ།། །།
༈ དེ་ནས་དེ་ཁོ་ན་ཉིད་ཀྱི་བསྟན་བཅོས་རྒྱ་ཆེར་བཤད་པ་ལ། གསང་
བའི་གནས་མདོ་སྤྱིར་བསྟན་པ་དང་། གསང་ཆེན་བླ་ན་མེད་པའི་གནས་བྱེ་
བྲག་ཏུ་བཤད་པ་གཉིས་ལས། རེ་ཞིག་གི་སྤྱིར་བསྟན་པ་ལ། ཐེག་པ་མཐའ་
དག་གི་དོན་རྫོགས་པ་ཆེན་པོའི་ལམ་དུ་འཇུག་པའི་སྔོན་འགྲོའི་ཐབས་ལམ་
-227-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
༢༢༣ཙམ་དུ་ཤེས་པར་བྱ་བའི་ཕྱིར་ཀུན་དང་མཐུན་ལ་གོང་དུ་འདྲེན་པའི་ལམ་
འབྲས་བུ་དང་བཅས་སྟོན་པའི་བསྟན་བཅོས་ཀྱི་གནས་ལུགས་གསལ་བ།༢༢༤
མན་ངག་ རིན་པོ་ཆེའི་རྫོགས་པ་ཆེན་པོ་སེམས་ཉིད་ངལ་གསོ།༢༢༥ དེའི་
འགྲེལ་པ་ཤིང་རྟ་ཆེན་པོ།༢༢༦ །བསྡུས་དོན་ཉི་མའི་སྙིང་པོ།༢༢༧ ཆོས་འབྱུང་
ཤེས་རབ་གསལ་བྱེད།༢༢༨ ཁྲིད་ཡིད་འཁོར་བ་དོང་སྤྲུག་༢༢༩རྫོགས་པ་ཆེན་
པོ་བསམ་གཏན་ངལ་གསོ༢༣༠། དེའི་འགྲེལ་པ་ཤིང་རྟ་རྣམ་དག་༢༣༡བསྡུས་
དོན་ཟླ་བའི་སྙིང་པོ།༢༣༢ ཁྲིད་ཡིག་ཐར་གླིང་གསལ་བྱེད།༢ ༣༣ རྫོགས་པ་
ཆེན་པོ་སྒྱུ་མ་ངལ་གསོ།༢༣༤ དེའི་འགྲེལ་པ་ཤིང་རྟ་དྲི་མེད།༢༣༥ ཁྲིད་ཡིད་
ངེས་དོན་སྙིང་པོ་རྣམས་དང་།༢༣༦ སེམས་སྡེ་སྤྱིའི་དོན་བཤད་ལ་བྱང་ཆུབ་ཀྱི་
སེམས་ཀུན་བྱེད་རྒྱལ་པོའི་སེམས་འགྲེལ་ཉི་མའི་འོད་ཟེར།༢ ༣༧ ཁྲིད་ཡིག་
ནམ་མཁའ་ཀློང་གསལ།༢༣༨ མན་ངག་གི་དོན་འགྲེལ་རང་གྲོལ་སྐོར་གསུམ་
ལ་རྫོགས་པ་ཆེན་པོ་སེམས་ཉིད་རང་གྲོལ།༢༣༩ འགྲེལ་པ་ཆེན་པོ་འོད་ཀྱི་
འཁོར་ལོ།༢༤༠ ཁྲིད་ཡིག་ཆོས་སྐུ་རང་ཤར།༢༤༡ རྫོགས་པ་ཆེན་པོ་ཆོས་
ཉིད་ རང་ གྲོལ། འགྲེལ་ པ་ འོད་ ཀྱི་ སྟེ་ མ།༢༤ ༣ ཁྲིད་ ཡིག་ ཆོས་ སྐུ་ རང་
བབས།༢༤༤ རྫོགས་པ་ཆེན་པོ་མཉམ་ཉིད་རང་གྲོལ།༢༤༥ འགྲེལ་པ་འོད་
ཀྱི་དྲ་བ།༢༤༦ ཁྲིད་ཡིག་ཆོས་སྐུ་ལྷུན་གྲུབ་རྣམས་དང་།༢༤ ༧ ཀློང་སྡེ་སྤྱིའི་
དོན་བཤད་ལ། ཀློང་གསུམ་སྤྱིའི་དོན་བཤད་ཆིངས།༢༤༨ ནམ་མཁའ་རབ་
འབྱམས་འགྲེལ་པ་ཡངས་དོག་མེད་པའི་རྒྱ་གྲོལ།༢༤༩ མན་ ངག་ གི་དོན་
འགྲེལ་ཆོས་དབྱིངས་རིན་པོ་ཆེའི་མཛོད།༢༥༠ འགྲེལ་པ་ཆོས་དབྱིངས་གསལ་
བ།༢༥༡ ཁྲིད་ཡིག་ཁྱབ་བརྡལ་ཀློང་ཡངས་ ༢༥ ༢རྣམས་དང་མན་ངག་གི་སྡེ་སྤྱི་
-228-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
དོན་བཤད་པ་ལ། སྐུ་དང་ཡེ་ཤེས་རྒྱས་པ་ལྷུན་གྲུབ་སྙིང་པོ།༢༥ ༣ འགྲེལ་པ་
མི་ནུབ་རྒྱལ་མཚན།༢༥༤ མཚན་དཔེ་སྐུ་གསུམ་ལག་ཁྲིད།༢༥༥ མན་ངག་གི་
དོན་འགྲེལ་ཀུན་འདུས་རིག་པའི་གལ་མདོ།༢༥༦ ཀུན་གསལ་སྙིང་གི་དོན་
འགྲེལ།༢༥༧ བར་དོ་འོད་ ཀྱི་སྙེ་མ་༢༥༨ལ་ སོགས་པ་ཟབ་ཅིང་རྒྱ་ཆེ་བའི་
གནས་ བསྟན་ པ་ ལགས་ སོ། །ཡང་ ཟབ་ ཆོས་ མཆོག་ ངེས་ དོན་ སྙིང་ པོའི་
མཁར། །སྐུ་དང་ཡེ་ཤེས་ཉི་མའི་འོད་བརྡལ་བས། །བླ་མེད་བསྟན་པའི་པད་
ཚལ་རྒྱས་པ་དང་། །མཉམ་དུ་གདུལ་བྱའི་བྱ་ཚོགས་དགའ་བར་ཤོག །
དོན་གཉིས་པ་གསང་ཆེན་བླ་ན་མེད་པའི་གནས་མདོ་སྤྱི་དང་བྱེ་བྲག་ཏུ་
བཤད་པ་ལ། སྤྱིའི་ཆིངས་རྒྱ་ཆེར་བསྟན་པ་དང་། བྱེ་བྲག་ཟབ་དོན་སྙིང་པོ་
བསྡུ་བ་གཉིས་ལས། རེ་ཞིག་གསང་ཆེན་ངེས་པ་ཐེག་པའི་རྒྱལ་པོའི་རྣམ་
བཞག་ཡོ་གའི་ཕྱོགས་ཀྱི་དོན་དུ་ཕབས་པའི་གནས་གསལ་བྱེད། གྲུབ་མཐའ་
རིན་པོ་ཆེའི་མཛོད།༢༥༩ རྒྱུད་བཅུ་བདུན་མན་ངག་བརྒྱ་དང་བཅུ་དགུའི་དོན་
འགྲེལ་ཐེག་མཆོག་རིན་པོ་ཆེའི་མཛོད།༢༦༠ ལམ་ཁྱེར་གནད་ཀྱི་དོན་འགྲེལ་
ཚིག་དོན་རིན་པོ་ཆེའི་མཛོད།༢༦༡ ཆིངས་ངེས་པ་མན་ངག་རིན་པོ་ཆེ་གསེར་
གྱི་སྒྲོམ་བུ།༢༦༢ བྱེ་བྲག་ཟབ་དོན་སྙིང་པོར་བསྡུ་བ་ལ། ཁྲིད་ཀྱི་ཡི་གེ་སེམས་
སྦྱོང་བདུན་པ།༢༦༣ སངས་ རྒྱས་ མཉམ་ སྦྱོར།༢༦༤ ཁྱུང་ ཆེན་ གཤོག་
རྫོགས།༢༦། མན་ངག་གི་ལུང་རྫོགས་པར་སྟོན་པ་བླ་མ་ཡང་ཐིག་ཡིད་བཞིན་
ནོར་བུ་ཆོས་སྡེ་ལྔ་བཅུ་རྩ་བཞི་པ།༢༦༦ དེ་ལས་ཤིན་ཏུ་ཟབ་པའི་གནས་
བསྡུས་པ་ཟབ་མོ་ཡང་ཏིག་ཆོས་ཚན་སུམ་ཅུ་རྩ་ལྔ་པ་༢༦༧རྣམས་ནི་བླ་མ་སྙིང་
ཏིག་བྱིན་རླབས་ལག་ཁྲིད་ཀྱི་སྐོར་དང་། ཁྱད་པར་དུ་སྨོན་ལམ་ལུང་བསྟན་
-229-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དང་འབྲེལ་པ་མཁའ་འགྲོ་སྙིང་ཐིག་གི་སྐོར་ལ་མན་ངག་དུས་ལ་བབས་པ།
མཁའ་འགྲོ་ལུང་བསྟན་གྱི་བབས་ལུགས་ངོ་བོ་ལག་ཁྲིད་དུ་བསྟན་པ།༢༦༨
དབང་ ཁྲིད་གདམས་པའི་མཚོན་ཚུལ།༢༦༩ བྱིན་རླབས་སེམས་ལ་ཤར་བ་
ངེས་དོན་སྙིང་པོའི་གདམས་པ ༢༧༠སྟེ་གནད་གསུམ་ཆོས་སྡེ་ལྔ་བཅུ་རྩ་ལྔར་
གཏན་ལ་ཕབས་པ་ནི། མཁའ་འགྲོ་ཡང་ཏིག་གི་ཆོས་ཀྱི་རྣམ་གྲངས་སོ། །ཞར་
ལ་ ཆོས་ སྤྱོད་ ལས་ རིམ་ གསོལ་ འདེབས་ དྲུག་ པ།༢༧༡ །སྙིང་ པོ་ དོན་ གྱི་
མགུར།༢༧༢ རྡོ་རྗེའི་གླུ་སུམ་ཅུ་དང་བཅས་པ་རྣམས་ནི་དེ་དག་གི་ཆ་ལག་ཏུ་
བསྟན་པ་སྟེ། ཤིན་ཏུ་ཟབ་པའི་ཡང་ཟབ་ངོ་མཚར་རྨད་དུ་བྱུང་བའི་སྐོར་དུ་
གཏོགས་པ་རྣམས་ཕྱི་རབས་སྐལ་ལྡན་རྣམས་ཀྱི་དོན་དུ་བུམ་ཐང་ཐར་པ་གླིང་
དུ་དཀར་ཆག་ལ་བཏབ་པ་གུ་རུ་ལུགས་སུ་ཆོས་རྗེ་རིན་པོ་ཆེའི་སྐུ་གསུང་
ཐུགས་ཆེ་བའི་ཡོན་ཏན་བསྟན་པའི་ཕྱིར་རྣམ་པར་ཐར་པ་གསལ་བར་བཀོད་
པ་ཡིན་ནོ།། །།
ངག་གི་དབང་པོས་འཆད་ལུགས་མཐོང་ཙ་ན། །སྐུ་མཆེད་གསུམ་པོའི་
ཆོས་འཆད་དག་དིག་པོ། །ཀློང་ཆེན་རབ་འབྱམས་རིག་གྲྭར་རྩོད་ཙ་ན། །ཕྱ་
གཙང་དན་གསུམ་རྩོད་པ་རྐྱང་རྐྱང་པོ། །ཀུན་མཁྱེན་ཆེན་པོའི་རྩོམ་པ་མཐོང་
ཙ་ན། །བུ་དོལ་ཤེར་གསུམ་རྩོམ་པ་མོག་མོག་པོ། །སྣ་ཚོགས་རང་གྲོལ་ལྟ་
དགོངས་མཐོང་ཙ་ན། །ཆེན་པོ་གསུམ་གྱི་གྲུབ་མཐའ་ཡུ་ ཡུ་པོ། །འཕན་པ་
བཟང་པོའི་མཛད་སྤྱོད་མཐོང་ཙ་ན། །ཆེན་པོར་འདོད་པའི་སྤྱོད་པ་དམན་
དམན་ འདྲ། །པདྨ་ ལས་ འབྲེལ་ ཡོན་ ཏན་ མཐོང་ ཙ་ ན། །རྟོགས་ ལྡན་མིང་
བཏགས་རྣམས་ཀྱང་བླུན་བླུན་པོ། །གུ་ཡངས་བློ་བདེའི་བྱ་བྲལ་མཐོང་ཙ་ན། །
-230-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
བཟང་པོ་ཞིག་པོའི་སྤྱོད་པ་དམན་དམན་འདྲ། །དྲི་མེད་འོད་ཟེར་གཞན་དོན་
མཐོང་ཙ་ན། །ཆེན་པོར་རློམ་རྣམས་གཞན་དོན་ལད་མོ་འདྲ། །ཞེས་པ་འདི་
ཡང་བདག་ཉིད་ཆེན་པོ་འདི་གཞན་ལས་ཆེས་མཆོག་ཏུ་གྱུར་པའོ། །ཚོགས་
གཉིས་ རྦ་ རླབས་ ཡེ་ ཤེས་ ཆུ་ གཏེར་ཅན། །མཁྱེན་རྩེའི་ ལྷུ་ ཕྲེང་ རི་ དབང་
བརྩེགས་ ངོག་ རོལ། །དབང་ བཞིའི་ ཆུ་ རྒྱུན་ སྐྱེ་ དགུའི་དྲི་མ་སྦྱོང་། །བདེན་
གཉིས་ དལ་ འབབས་ དེ་ ལ་ གུས་པས་བསྟོད། །ཐུགས་ རྗེ་ཀླུ་ དབང་ མཁྱེན་
བརྩེའི་གདེངས་ཀས་མཛེས། །ནུས་སྟོབས་གྲུ་ཆར་སྐྱེ་རྒུའི་ཞིང་སར་གཤིམ། །
བྱམས་པའི་ཕུད་སྒྲ་ཕྱོགས་ཀྱི་མཐར་ཁྱབ་པ། །སྐྱབས་ཆེན་ཆུ་ལྷ་དེ་ལ་གུས་
པས་བསྟོད། །ཆོས་ ཀྱི་ ལྷུན་པོ་ཐོས་བསམ་བང་རིམ་ཅན། །བཤེས་གཉེན་
འདོད་ལྷའི་ཚོགས་ཀྱི་བསྟི་གནས་མཆོག །གནས་ལུགས་འགྱུར་མེད་རྟོགས་
པའི་ལྷུན་འཐུག་པ། ཆོས་ཀྱི་རི་བོ་དེ་ལ་མཆོག་ཏུ་བསྟོད། །མཛད་པའི་ཉི་
གཞོན་ ཕྲིན་ལས་འོད་སྟོང་ཅན། །སྐལ་ལྡན་རྣམས་ཀྱི་པད་མཚོར་ཤར་བ་
ལས། །བསླབ་གསུམ་གེ་སར་མཆོག་ཏུ་རྒྱས་པ་ཡིས། །རྗེ་འཇུག་རྐང་དྲུག་
བཅུད་ཀྱིས་རྒྱས་མཛད་བསྟོད། །སྦྱིན་པ་རྣམ་བཞིས་གཞན་རྒྱུད་ཚིམ་མཛད་
ནས། །ཚུལ་ཁྲིམས་གསུམ་གྱིས་རང་རྒྱུད་མཛེས་པར་གཏམས། །བཟོད་པ་
གསུམ་གྱིས་དཀའ་ཐུབ་མཐར་ཕྱིན་ནས། །རྒྱུད་གསུམ་ཐུགས་དགོངས་རྫོགས་
མཛད་ དེ་ ལ་བསྟོད། །བརྩོན་འགྲུས་ གསུམ་ གྱིས་ དོན་ གཉིས་ ལེགས་གྲུབ་
ནས། །བསམ་ གཏན་ གསུམ་ གྱིས་ རིག་ དང་ མངོན་ཤེས་གྲུབ། །ཤེས་ རབ་
གསུམ་གྱིས་ ཨ་ཏིའི་རྩེ་མོར་སོན། །ཀུན་བཟང་ཆོས་ཀྱི་རྗེ་དེར་དད་བརྒྱས་
བསྟོད། །རིམ་གཉིས་ཐབས་ཀྱི་ཡེ་ཤེས་སྟོབས་དང་ལྡན། །དུས་གསུམ་དགེ་བ་
-2༣-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ང༽
འཁོར་ གསུམ་ དག་ པར་ བསྔོ། །གནས་ ལུགས་ ཇི་ ལྟར་ ཤེས་ བྱ་ ཇི་ སྙེད་
མཁྱེན། །འཇམ་དབྱངས་དངོས་སུ་བྱོན་དེར་གུས་པས་བསྟོད། །བྱམས་པའི་
སྤྱན་གྱིས་འགྲོ་ལ་རྟག་ཏུ་གཟིགས། །སྙིང་རྗེས་སྡུག་ཕོངས་རྣམས་ལ་རྟག་ཏུ་
སྐྱོང་། །དགའ་དང་དགྱེས་པས་འགྲོ་རྣམས་སྲིད་མཚོར་སྒྲོལ། །དགྲ་དང་བུ་
མཉམ་ འགྲོ་ དོན་ གཡེལ་ བ་ མེད། །ཚད་ མེད་ བཞི་ ལྡན་ དེ་ ལ་ གུས་ པས་
བསྟོད། །ཆོས་དང་ཟང་ཟིང་གཡབ་མོས་གདུལ་བྱ་འབོད། །སྙན་སྨྲའི་གསུང་
གིས་ངེས་པའི་ཆོས་ལ་སྦྱོར། །དོན་མཐུན་ཆོས་ལ་བགས་ཕབ་ཨ་ཏིར་སྦྱོར། །
བསྡུ་བ་བཞི་ཡིས་འགྲོ་དོན་མཛད་ལ་བསྟོད། །ཐོས་པས་སྡེ་སྣོད་རྒྱུད་སྡེའི་དོན་
ལ་མཁས། །བསམ་པས་ཟབ་དོན་སྙིང་ཏིག་ཡིན་པར་རྟོགས། བསྒོམས་པས་
ཀུན་ཏུ་བཟང་པོའི་ས་ལ་སླེབས། །སངས་རྒྱས་བཤེས་གཉེན་གཟུགས་སུ་སྤྲུལ་
ལ་བསྟོད། །
ཅེས་ པ་འདི་ནི་སྒོ་གསུམ་གུས་པའི་སྒོ་ནས། ཆོས་རྗེ་རིན་པོ་ཆེའི་
མཁྱེན་རབ་ཕྲིན་ལས་ཀྱི་མཛད་པ་ལ་ཐུན་མོང་མ་ཡིན་པའི་སྒོ་ནས་དད་པའི་
རླབས་གཡོ་བས་མངོན་པར་བསྟོད་ཅིང་གཙུག་ཏུ་ཁུར་བའོ། །གྲྭ་ཕུ་བསམ་
ཡས་གསང་ཕུ་སྐྱམ་གྱི་ཕུ། །ལྷ་རི་བྲག་དང་ཤུག་གསེབ་ཨོ་རྒྱན་རྫོང་། །རྒྱ་མ་
གྲོང་དང་གཡོར་པོ་གཞུང་རྣམས་དང་། །ལྷོ་བྲག་མོན་ཡུལ་རྣམས་སུ་ཞབས་
ཀྱིས་བཅགས། །སྐལ་ལྡན་རྣམས་ལ་ཐར་པའི་ས་བོན་བཏབ། །ཆོས་འཁོར་
བསྐོར་ཞིང་སྨིན་གྲོལ་རྒྱ་ཆེར་མཛད། །ཐ་མའི་མཛད་པ་མཆིམས་ཕུར་མྱང་
འདས་མཛད། །སྐྱེས་མཆོག་བཞུགས་པའི་གནས་རྣམས་ལ་ཕྱག་འཚལ། །དེ་
ལྟར་ལེགས་པར་སྦྱར་བའི་ཆོས་རྗེ་རིན་པོ་ཆེའི་རྣམ་པར་ཐར་པ་འདི་ནི། ལུང་
-232-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
རིག་འཛིན་པ་སྤྲུལ་སྐུ་དཔལ་འབྱོར་རྒྱ་མཚོ་དང༌། དད་དང་གུས་པར་ལྡན་
པས་མཉེས་པ་གསུམ་བསྒྲུབས་པ། དམ་ཚིག་དང་ལྡན་པའི་སློབ་དཔོན་བློ་
གྲོས་བཟང་པོ་དཔོན་སློབ་གཉིས་ཀྱིས་ཡང་དང་ཡང་དུ་ནན་གྱིས་བསྐུལ་བས་
རང་གིས་རྟོག་ཚོགས་དང་། རྒྱལ་སྲས་རིན་པོ་ཆེ་བཟོད་པར་སྐུ་ལུས་དང་གྲིབ་
མ་བཞིན་དུ་བརྟེན་པས། གསུང་སྒྲོས་དང་མཛད་ཚུལ་རྣམས་ལེགས་པར་ཞུས་
ནས། འཕྲི་བསྣན་དང་ལྷག་ཆད་མེད་པར་ཡི་གེར་བཏབ་པའོ།། །།
རྟ་བདུན་རྒྱལ་པོའི་འོད་ཀྱིས་མ་གསལ་ཞིང་། །ཆུ་གཏེར་ཆེན་པོའི་
རླབས་ ཀྱིས་ མ་ གཤེར་ བ། །སངས་ རྒྱས་ རབས་ བདུན་ གྱིས་ ཀྱང་ མ་ཐུལ་
བའི། །གདུལ་དཀའ་འདུལ་མཛད་སྐྱེས་མཆོག་རྣམ་ཐར་འདི། །སྒྲོ་སྐུར་སྤངས་
ནས་ལེགས་པར་བཀོད་པ་ཡིན། །ཟས་གཙང་སྲས་པོ་མཚན་དཔེས་བརྒྱན་པ་
ཡི། །ཞབས་པད་ཉི་གཞོན་ལྟ་བུར་དམར་བ་ལ། །གཙུག་ཏུ་ཁུར་བའི་ལྷ་ཆེན་
གདོང་བཞི་དང་། མེ་ཏོག་པདྨའི་གཉེན་ལ་སོགས་པ་འང་། །མཐོང་བ་དོན་
ལྡན་འདི་ཉིད་རྟོགས་གྱུར་ན། །དགྱེས་པའི་སྤྱན་འབྱེད་བཟང་པོས་མདངས་
ཕྱུང་ནས། །མངོན་པར་བསྟོད་ཅིང་དགའ་སྟོན་འགྱེད་པར་ངེས། །དྲི་མེད་འོད་
ཟེར་འོད་སྟོང་འགྱེད་པ་འདྲ། །གསང་བ་སྙིང་ཐིག་དབང་གི་རྒྱལ་པོ་བཞིན། །
དགོས་འདོད་ཀུན་འབྱུང་སྲིད་ཞིའི་དབུལ་བ་སེལ། །འདི་དོན་རྟོགས་པར་
འདོད་པ་མང་ན་ཡང་། །སྟོན་ཀའི་མཚན་མོ་དངས་པའི་མཁའ་དབྱིངས་སུ། །
རི་བོང་འཛིན་གཟུགས་འོད་དཀར་ཅན་ཤར་བས། །དམན་པའི་སྐར་ཚོགས་ཁ་
དོག་ཉམས་བྱས་ལྟར། ཁོ་བོ་འཆད་རྩོད་རྩོམ་གསུམ་རབ་རྒྱས་པས། །རྡོ་རྗེ་ཕ་
ལམ་རིན་ཆེན་འབིགས་པ་ལྟར། །ཚིག་དོན་རྣམ་བཀྲ་བསམ་འཕེལ་ཕྲེང་སྤེལ་
-233-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ནས། །ལེགས་བཤད་སྲད་བུར་བརྒྱུས་པའི་ཕྲེང་བ་འདི། །རྣམ་ཐར་ནོར་བུ་ཆུ་
དངས་ཇི་བཞིན་དུ། ། སེམས་ཀྱི་རྟོག་པ་མ་ལུས་སེལ་བྱེད་ཡིན། །དྲི་མེད་འོད་
ཟེར་ བལྟ་ བའི་ མེ་ལོང་ མཆོག །ཚུལ་ ཁྲིམས་བློ་གྲོས་ ཡོན་ཏན་རྒྱས་ པར་
བསྟན། །སྔ་རབས་བྱོན་ནས་མ་འོང་སླད་ཀྱིས་འབྱོན། །སུས་ཀྱང་མ་རྟོགས་
རྟོགས་པར་མི་འགྱུར་རོ། ཁོ་བོའི་བློ་གྲོས་ནམ་མཁའ་ཡངས་པ་ལ། །ཐོས་
བསམ་ཆུ་འཛིན་རབ་ཏུ་རྒྱས་པ་ཡིས། །ལུང་དང་རིག་པའི་གློག་ཕྲེང་གར་བྱེད་
པས། །རྟོགས་པའི་འབྲུག་སྒྲ་ཆེམ་ཆེམ་སྒྲོགས་པ་དང་། །མཉམ་དུ་དམ་ཆོས་ཆུ་
རྒྱུན་འབེབ་པ་ཡིན། །དགེ་བཅུའི་ལོ་ཐོག་སྨིན་པར་བྱེད་པ་ལ། །སྐྱེ་བ་སྔོན་
ནས་སྦྱངས་པའི་ཤེས་རབ་ཅན། །རིགས་དང་སྤྱོད་ཡུལ་བཟང་པོའི་རྣམ་གྲོལ་
ཅན། །སློབ་མའི་མཆོག་གྱུར་བཀའ་བཞི་འཛིན་པ་པོ། །རང་བཞིན་དཔལ་
འབྱོར་བཟང་པོ་འབྱུང་བའི་གནས། །དམ་ཆོས་རྒྱ་མཚོས་འགྲོ་བ་སྨིན་མཛད་
པའི། །རྫོགས་ཆེན་བསྟན་པ་འཛིན་པའི་སྐྱེས་བུ་དང༌། །བློ་གྲོས་རྣམ་པར་
དཀར་བའི་ངུར་སྨྲིག་འཛིན། །བཟང་པོའི་སྤྱོད་ཡུལ་ སྡོམ་གསུམ་དམ་ཚིག་
ལྡན། ཐོས་བསམ་དོན་གཞོལ་བླ་མ་ཅི་མཉེས་བྱེད། །རྡོ་རྗེ་སྙིང་པོའི་བརྟུལ་
ཞུགས་འཛིན་པ་དང་། །དཔོན་སློབ་གཉིས་ཀྱིས་ཡང་ཡང་བསྐུལ་བའི་ངོར། །
རྣམ་ཐར་མཐོང་བ་དོན་ལྡན་འདི་སྤྲོས་པས། །འགྲོ་བའི་རྨོངས་པ་མ་ལུས་རབ་
བསལ་ནས། །རྫོགས་ པ་ཆེན་པོའི་དོན་ལ་ སྤྱོད་ པ་ དང་། །དོན་གཉིས་ ཕུན་
ཚོགས་འགྲུབ་པའི་རྒྱལ་པོར་ཤོག །ཡི་གེ་པ་ནི་སྐྱེ་བ་སྔོན་རོལ་ནས། །ཆོས་ལ་
སྦྱངས་པའི་བསོད་ནམས་དཔལ་ལྡན་ཅན། །བློ་གྲོས་ཐེག་མཆོག་སྙིང་པོའི་
རྣལ་འབྱོར་པ། །ཨ་ཏི་ཡོ་ག་འཆང་བས་ལེགས་པར་བྲིས། །དགེ་བ་དཔག་
-234-



ཀུན་མཁྱེན་དྲི་མེད་འོད་ཟེར་གྱི་རྣམ་ཐར་མཐོང་བ་དོན་ལྡན།
ཡས་རིན་ཆེན་གྲུ་བོ་ཆེས། །འགྲོ་དྲུག་མ་རྣམས་སྲིད་པའི་མཚོ་བསྒྲལ་ནས། །
མི་གཡོ་རིན་ཆེན་གླིང་དུ་རབ་སོན་ཏེ། །དམ་པའི་ཆོས་ཀྱི་དགའ་སྟོན་འགྱེད་
པར་ཤོག །བཀྲ་ཤིས་གང་ཞིག་སྐུ་བཞིའི་གངས་རི་ལས། །དམ་ཆོས་ཡན་
ལག་བརྒྱད་ལྡན་ཆུ་ཀླུང་གིས། །འགྲོ་བའི་ཚ་གདུང་མ་ལུས་ཞི་བ་དང་། །
མཉམ་དུ་དགེ་ལེགས་ཕུན་སུམ་ཚོགས་གྱུར་ཅིག །རྒྱལ་སྲས་དྲི་མེད་འོད་ཟེར་
གྱི། །རྣམ་ཐར་མཐོང་བ་དོན་ལྡན་འདི། །བྱང་ཕྱོགས་གངས་ཀྱི་རི་ཁྲོད་དུ། །
བྱར་མེད་བརྟུལ་ཞུགས་འཛིན་པ་ཡི། །ཆོས་གྲགས་བཟང་པོ་མདོ་ཁམས་པ། །
ཕ་ཡི་བུ་མཆོག་དེ་ཡིས་བཀོད། །ལེགས་པར་ལྟོས་ལ་ཞིབ་མོར་དཔྱོད། །འདི་
ནི་ཚངས་པའི་རྔ་ཆེན་དང་། །རབ་དགའི་རྒྱུད་མངས་ལས་འཕགས་ཤིང་། །
མཁས་པའི་འདུན་སར་འཇུག་པར་སྤྱོད། །འདི་སོགས་དགེ་བ་རབ་དཀར་དྲི་
མེད་དེས། །སྤངས་རྟོགས་ཡོན་ཏན་དུ་མའི་མཛོད་འཛིན་པའི། །དེད་དཔོན་བླ་
མ་རྣམས་ནི་མཉེས་བྱས་ནས། །ཀུན་བཟང་གདོད་མའི་ས་ལ་རབ་གནས་
ཤོག། །། ཤུབྷཾ། །བཀྲ་ཤིས།། །།
-235-



༄༅། །རིན་པོ་ཆེ་འོད་གསལ་རང་གྲོལ་གྱི་རྣམ་པར་
ཐར་པ་ཞེས་བྱ་བ་བཞུགས་སོ། །
དེ་ལྟར་ངོ་མཚར་མཆོག་གིས་བརྒྱན་པ། ཕྱམ་བརྡལ་རྫོགས་པ་ཆེན་
པོའི་ངང་ལས་སྐད་གཅིག་གཡེལ་བ་མེད་ཅིང་པདྨོ་རྒྱས་པར་མཛད་པའི་བླ་མ་
དམ་པ། སྣ་ཚོགས་རང་གྲོལ་ཆེན་པོ་དེ་ཉིད་ལ། ཁོ་བོས་འོད་གསལ་རྡོ་རྗེ་སྙིང་
པོའི་དོན་རྣམས་ཕྱིན་ཅི་མ་ལོག་པར་ཞུས་ཏེ། ཐོས་བསམ་སྒོམ་གསུམ་དང་།
ལུས་ངག་ཡིད་གསུམ་གྱིས་ཅི་མཉེས་སུ་བསྒྲུབས་ཏེ། དེའང་ཁོ་བོའི་ཡུལ་ནི་
གཡུ་རུ་གཞུང་འབེ་ཞེས་བྱ་བར། ཡབ་དཔལ་མགོན་དར་ཞེས་བྱ་བ་དང་།
ཡུམ་སེ་མོ་ཞེས་བྱ་བའི་སྲས་སུ་འཁྲུངས་ཏེ། ཆུང་ངུའི་དུས་ནས་དད་པ་དང་།
ངེས་འབྱུང་སྐྱོ་ཤས་དྲག་པོ་ཐུན་མོང་མ་ཡིན་པ་སྐྱེ་བ་ཞིག་ཡོད་ཅིང་། ལོ་དགུ་
ལོན་པའི་དུས་སུ། ཨ་ནེ་ཞིག་གི་གོ་ན་བསྡད་པའི་དུས་སུ། བྱ་བྲལ་བ་ཁྱི་
ལྤགས་སྐེད་ལ་དཀྲིས་པ་ཞིག །ང་སྨྱོ་བ་ནི་མིན། འབོག་པ་ནི་མིན། བླ་མ་ལ་
གསོལ་བ་འདེབས་ཟེར་བ་ཞིག་མཐོང་བ་ཙམ་གྱིས་ངེས་འབྱུང་སྐྱེས་པས། ང་
ཕྱགས་ཕྱིར་འཁྲིད་པར་ ཞུ་ཞུས་ནས། ཟླ་ཤས་ཀྱི་བར་ ཕྱི་ ལ་ འ བྲངས་ཏེ།
ཐུགས་རྗེ་ཆེན་པོ་དཔལ་མོ་ལུགས་ཀྱི་སྐོར་རྣམས་ཞུས་ནས་ཡིག་དྲུག་བགྲངས་
པས། ཉམས་སམ་རྨི་ལམ་གྱི་སྣང་བ་ལ་བྱིན་གྱིས་རླབས་སྙམ་བྱེད་པ་བྱུང་
དུས། འགྲོ་བ་ལ་བྱམས་པ་དང་། སྙིང་ རྗེའི་སྣང་བ་དཔག་ཏུ་མེད་པ་སྐྱེས།
གཞུང་གི་ཕུར། བླ་མ་བསོད་ནམས་རྒྱལ་མཚན་པ་ལ་དགེ་བསྙེན་དང་ཡོངས་
-236-



རིན་པོ་ཆེ་འོད་གསལ་རང་གྲོལ་གྱི་རྣམ་པར་ཐར་པ།
རྫོགས་ཞུས་ཤིང་། ཕྱག་ན་རྡོ་ རྗེ་ གཏུམ་པོ། འགྲོ་བཟང་། བདེ་མཆོག་ལྷན་
སྐྱེས་རྣམས་ཞུས་ནས་བསྙེན་པ་ཅུང་ཟད་བྱས་པས་རྟགས་རྣམས་མཚོན་པ་
བྱུང་། དེ་ནས་ཉི་ཤུ་རྩ་ལྔ་ན་ཟུལ་ཕུར་ཕྱིན་ཏེ། མཁན་ཆེན་ཟུལ་ཕུ་བ་དང་།
སློབ་དཔོན་ཤཱཀྱ་དོན་གྲུབ་གཉིས་ལས་དགེ་སློང་ཆིག་རྫོགས་ཞུས་ནས། སློབ་
དཔོན་ཤཱཀྱ་དོན་གྲུབ་ལས་འདུལ་བ་གཞི་སྟོང་བསླབས། བླ་མ་དམ་པ་ཤཱཀྱ་
ཤེས་རབ་ལས་ལྷན་ཅིག་སྐྱེས་སྦྱོར། ཏིལླི་པའི་བརྡའི་ཆོས་བཞི། གཏུམ་མོ་
ཞག་བདུན་མ། མི་ ལའི་ གཏུམ་མོ་ གཞུང་ ཁྲིད། རི་ཆོས་སྐོར་ གསུམ་ བདེ་
མཆོག་ལྷ་བཅུ་གསུམ་མ་བླ་མ་སྒྲུབ་པ། དམུས་ལོང་སྦས་པ་མིག་འབྱེད་ཀྱི་
དབང་རྣམས་ཞུས་ནས། ཟང་ཟིང་གི་ཡོན་འབུལ་རྒྱུ་མེད་པས། ཟླ་བ་བདུན་གྱི་
བར་དུ་སྒྲུབ་པའི་མཆོད་པ་ཕུལ་ནས་བསྒོམས་པས། སེམས་སྤྲོས་བྲལ་གྱི་ངོ་བོ་
མཐོང་ཞིང་། བླ་མ་ཤིན་ཏུ་མཉེས་ནས་ཁྱོད་ཀྱིས་སེམས་ཅན་ལ་ཕན་ཐོགས་པ་
ཞིག་འོད་བར་འདུག་གསུང་སྟེ། དགྱེས་ཚོར་ཆེན་པོ་མཛད། དེ་དུས་འབྲུ་ཆེན་
དང༌། བཅུད་ལེན་ཐན་ཐུན་ལ་བརྟེན་ཅིང་། གོས་ཀྱང་ཁྱི་ལྤགས་རེ་དང་བེར་
བོ་གཅིག་ལ་བརྟེན་ནས་སྒྲུབ་པ་སྙིང་པོར་བྱས་ཤིང་། བླ་མ་དམ་པ་ལྷ་སར་
འབྱོར་པའི་ཕྱགས་ཕྱི་ལ་ཕྱིན་ཏེ། ཆུ་འཐུང་ཞུས་ཏེ་ཆུ་དབྱར་གཅིག་འཐུངས་
པས་སྙིང་རུས་ཆེ་གསུང་ནས་ཤིན་ཏུ་ཐུགས་རྗེས་བཟུང་སྟེ། དད་པ་ཐུན་མོང་
མ་ཡིན་པ་སྐྱེས་པས། བླ་མ་སྤྲུལ་པའི་སྐུར་འདུག་སྙམ་ནས་གསོལ་བ་བཏབ་
པ། ཀྱེ་ཀྱེ་མགོན་པོ་སྤྲུལ་པའི་སྐུ། །བདག་སོགས་རིགས་དྲུག་སེམས་ཅན་
རྣམས། །ཐོག་མཐའ་མེད་པའི་དུས་ཉིད་དུ། །ཉིང་འཁྲུལ་ཟོ་ཆུའི་འཁོར་ལོ་
བཞིན། །བཟོད་ མེད་ སྡུག་ བསྔལ་ ཆས་ ཀྱིས་ བརྒྱན། །ཐར་ མེད་ ཡུན་ རིང་
-237-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
མནར་བ་ལ། །ཐུགས་རྗེའི་ལྕགས་ཀྱུས་དྲང་དུ་གསོལ། །ཆུ་བཟང་དུ་བླ་མ་
དམ་པ་གྲགས་པ་བཤེས་གཉེན་པ་ལ། རྫོགས་ཆེན་བླ་མ་གཞུངས་ནས་བརྒྱུད་
པ། ནི་གུ་ཆོས་དྲུག་ཆོས་སྐྱོང་ཕྱག་དྲུག་པ། མཁའ་སྤྱོད་ཀྱི་སྐོར་རྣམས་ཞུས།
ཚེ་འདིའི་དབང་དུ་མ་གྱུར་ཙམ་པའི་འདུན་པ་བྱས་ཤིང་། སྲིན་པོ་རི་རུ་སློབ་
དཔོན་གྲགས་པ་ཤེས་རབ་ལས་ཕར་ཕྱིན། བརྟག་གཉིས། རྣམ་འཇོམས་ཤོལ་
པོ་ལུགས། ས་སྐྱ་པའི་དཔའ་པོ་གཅིག་པ། ཆོས་སྐྱོང་སེར་ནག་རྣམས་ཞུས།
ཀུན་རིག་གཞན་ཕན་རྣམ་གཟིགས་རྣམས་བསླབས་ཤིང་ལུས་ངག་ཡིད་གསུམ་
སེལ་མེད་ཀྱི་སྒོ་ནས་མོས་གུས་རྣམ་པར་དག་པའི་མཆོད་པ་ཕུལ། བྱེ་རྫིང་པའི་
མཁན་པོ་བསོད་ཤེའི་དྲུང་དུ་སྟོན་པའི་ལུགས་ཀྱི་སྦྱོར་དྲུག་ལུང་ཐོབ་ཙམ་དང་།
སྒྲོལ་མ་བཅུ་བདུན་མའི་དབང་ལས་ཁ་ཚར་དང་བཅས་པ། སྨན་བླའི་མདོ་ཆོག
རྣམ་འཇོམས་དཔའ་བོ་གཅིག་པ། སྨེ་བརྩེགས་རྣམས་ཞུས་ཤིང་ཐུགས་རྗེས་
ཤིན་ཏུ་འཛིན་པར་མཛད། མཁན་པོ་ཨ་དགེ་བ་ལས་བཀའ་གདམས་ལམ་
རིམ། བློ་སྦྱོང་གི་དབང་། ཞི་བྱེད་རྨ་སོ་ཀམ་གསུམ་རྣམས་དང་། མགོན་
པོ་ཨ་གྷོ་རའི་རྗེས་གནང་དང་བཅས་པ་ཞུས། ལྷོ་བྲག་ཤར་དུ་ཕྱིན་ཏེ། ཆོས་རྗེ་
རྒོད་ཚང་པའི་སྐྱེ་བ་བླ་མ་ན་ལུང་པའི་དྲུང་དུ། རྒོད་ཚང་པའི་ལྷན་ཅིག་སྐྱེས་
སྦྱོར། ཁྲིད་ཆེན་བརྒྱད། རྟེན་འབྲེལ་སྙིང་པོ་རྣམས་ཞུས་ནས་ཟླ་བ་བདུན་དུ་
ཉམས་ལེན་རྩེ་གཅིག་ཏུ་བྱས་ཏེ། འཚོ་བ་ཡང་སྐྱོ་ཚ་ཕོར་རེ་ལས་མེད་པ་ལ་
གསོལ་བ་ཁོ་ན་བཏབ་ཅིང་། ཚེ་འདིའི་འདུན་པ་ཐོངས་པར་བྱ་སྙམ་པའི་ཞེ་
བཅད་དྲག་ཏུ་སྐྱེས། ལྷོ་བྲག་མཁར་ཆུར་གནས་སྐོར་ལ་ཕྱིན་ཏེ། བླ་མ་འགའ་
ཞིག་གི་དྲུང་དུ་ཆོས་འབྲེལ་ཙམ་ཞུས། ལྷ་མོ་ནང་དུ་བླ་མ་ལྷ་མོ་འཁར་བ་བྱ་བ་
-238-



རིན་པོ་ཆེ་འོད་གསལ་རང་གྲོལ་གྱི་རྣམ་པར་ཐར་པ།
དགུང་ལོ་བརྒྱད་ཅུ་རྩ་ལྷག་བཞེས་པའི་དྲུང་དུ། ཟླ་བ་ལྔ་བསྡད་ནས་ཞི་བྱེད་སོ་
སྐོར་དང་། གཞན་ཡང་ཕན་བྱའི་སྐོར་མང་དུ་ཞུས། འཚོ་བ་ཡང་རྟག་ཏུ་ངུའི་
རིལ་བུ་ཚོ་གཅིག་ལ་བརྟེན་ཅིང་ཡུལ་ཕྱོགས་སུ་མི་ལོག་པར། བླ་མའི་དྲུང་འདི་
ཉིད་དུ་ཉམས་ལེན་ཁོ་ན་ལ་བརྩོན་པར་བྱེད་ལ། ཚེ་འདིའི་འདུན་མ་ལ་དོན་
མེད་སྙམ་པ་རྒྱུད་ལ་སྐྱེས་ཤིང་། ལྷན་ཅིག་འཛོམ་པའི་སྒྱུ་ལུས་འདི་ཡང་ནམ་
བོར་ཆ་མེད་པར་འདུག་སྙམ་པ་དང་། གཉེན་ཉེ་དུའི་བརྩེ་གདུང་ལ་ཡང་རྒྱབ་
ཀྱིས་ཕྱོགས་པའི་འདུན་པ་སྐྱེས་ཤིང་གྲོ་བོ་ལུང་དུ་གནས་སྐོར་ལ་ཕྱིན་ཏེ། མར་
པའི་གདན་ས་བླ་མ་དཀོན་མཆོག་རྒྱལ་མཚན་དང་མཇལ། ནཱ་རོའི་ཆོས་དྲུག་
ཞུས་ནས། མི་ལ་ཕུག་པར་ཟླ་བ་ལྔ་ཙམ་བསྒོམ་ཞིང་། ཆོས་དྲུག་གི་རྟགས་
དུམ་པ་བྱུང་བས། བླ་མ་མཉེས་ནས་ལྷ་ཁང་སར་པའི་དགོན་གཞི་དང་བཅས་
ཁྱོད་ལ་སྟེར་བ་ཡིན། གདན་ས་བྱེད་དགོས་གསུང་པ་ནན་ཆེར་མཛད། བདག་
འདྲའི་སྤྲང་པོ་འཁྱམས་པོས་གོང་མའི་གདན་ས་མི་ཡོང་ལགས་པས་བཀའ་
བཀྱོན་མི་གནང་བར་ཞུ་ཞུས་པས། ཁྱེད་དགེ་སྦྱོར་ལ་བློ་འགྲོ་བར་འདུག་པ་
འདི་ལ་དཀའ་ལས་ཅི་ཡང་མེད་པས་གྱིས་གསུངས་ཀྱང་། བཀའ་གཅོག་པར་
མི་འོས་ན་འང༌། སྐུ་དྲིན་ལ་དགེ་སྦྱོར་ཅི་ནུས་བྱེད་པར་ཞུ་ཞུས་ནས་མི་ལ་ཕུག་
པར་བསྡད་དུས། བྱ་བྲལ་བ་གནས་སྐོར་ལ་བྱུང་བ་ཞིག་དང་འཕྲད། ཙཱ་རིའི་
ལམ་ཡིག་རིམ་པ་གཉིས་ཙམ་ཁོ་བོའི་ལག་ན་འདུག་པས། དེ་རྣམས་ལ་ལྟད་
མོ་བྱས་དུས། ཙཱ་རིའི་ཆེ་བའི་ཡོན་ཏན་དང་བསྔགས་པ་ཕུན་སུམ་ཚོགས་པ་
འདུག་པས། སྐད་ཅིག་ལ་བློ་འགྱུར་ནས། ཚེ་འདི་བློས་བཏང་ནས་ཅི་ནས་ཀྱང་
ཙཱ་རི་ལ་འགྲོ་སྙམ་པའི་བདུན་པ་དྲག་པོ་སྐྱེས་ཤིང་། དེ་ཡང་རྩྭ་རིའི་གནས་སྒོ་
-239-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
ལྷ་ས་ནས་འབྱེད་དགོས། བཅུ་གཅིག་ཞལ་གྱི་དྲུང་དུ་གསོལ་བ་འདེབས་
དགོས་བྱ་བ་འདུག་པས། ལྷ་སར་ཕྱིན་ཏེ་དཀོན་གཉེར་ལ་ཞུ་བ་བྱས་ནས་
གསོལ་བ་ཞག་འགར་བཏབ་དུས། རྨི་ལམ་དུ་མི་དཀར་པོ་ཤེལ་གྱི་མདོག་ལྟ་
བུ་གཅིག་གིས་བདུད་རྩིའི་རིལ་བུ་ཡིན་ཟེར་བ་སྦྱིན་པ་རྨིས་པས། ལུས་ངག་
ཡིད་གསུམ་བདེ་བ་སྙམ་བྱེད་ཅིང་། གཉིད་སད་པ་དང་རྟོག་པ་དང་བྲལ་བའི་
བདེ་གསལ་མི་རྟོག་པའི་ཉམས་ཞག་གཉིས་ཀྱི་བར་དུ་བྱུང་ཞིང་། དེ་དུས་སུ་
སྐོར་བ་དང་གསོལ་བ་འདེབས་པ་ཞག་འགའ་བྱས་དུས། ལ་སྟོད་རྡོར་གླིང་པ་
ཙཱ་རིར་འབྱོན་པ་དཔོན་སློབ་སུམ་ཅུ་སྐོར་བྱུང་པ་དང་བསྡོངས་ནས་ཕྱིན་དུས་རྩྭ་
རིའི་རྙིང་མར་སླེབས་ཏེ། དགྱེར་སྒོམ་ཞིག་པོས་བཏབ་པའི་གནས་རྫ་ཁྲོད་ནུབ་
བྱ་བར་བསྡད་ནས། གཡུ་མཚོ་བསྐོར་ཞིང་ལུས་ངལ་ལ་སྟོབས་མེད་པར་གྱུར་
ཀྱང་། མར་རྒན་བྱས་ན་སྒྲིབ་པ་འདགས་པའི་སྟོབས་ཆེ་ཟེར་བས་མར་རྒན་
བྱས་དུས། འཁོས་ཀ་ཆུང་བས་ལུས་ངག་ལ་སྐྱོ་དུབ་ཆེར་བྱུང་ཡང་བཟོད་པར་
བྱས་ཤིང་
། མོས་གུས་དང་དག་པའི་སྣང་བས་མཆེད་གྲོགས་རྣམས་མཉེས་
པར་བྱས་པས། མཐོང་སྣང་ལ་སོགས་རབ་རིབ་གསལ་བ་རྣམས་ཀྱང་རང་
སེམས་དག་པའི་རྟེན་འབྲེལ་ཁོ་ནར་འདུག་སྙམ་པ་དང་། རེ་གོང་པའི་དབུ་
མཛད་བཟང་པོ་གཅིག་ལ་ནི་གུ་ཆོས་དྲུག་དང་། བླ་མ་མགོན་པོ་དབྱེར་མེད།
བྱིན་རླབས་ཅན་གྱི་ནཱ་རོ་པའི་རྒྱན་དྲུག་ཐོད་པ་མཚན་ལྡན་རྣམས་ཨ་ཕོ་རྡོར་
འཛིན་ ལ་ གཡར་པོ་ཞུས་ཏེ། བཀའ་དང་ བཅས་ པ་ རྫོགས་ པར་ཞུས་ནས་
ཉམས་སུ་བླངས་པས། མི་རྒོད་གཏུམ་མོ་སྒོམ་དུས་རས་ཐུབ་ཙམ་བྱུང་ལ། སྒྱུ་
ལུས་བདེན་མེད་ཁོང་དུ་ཆུད། །རྨི་ལམ་འདུན་པའི་ཡིད་དང་བྲལ། །བར་དོའི་
-240-



རིན་པོ་ཆེ་འོད་གསལ་རང་གྲོལ་གྱི་རྣམ་པར་ཐར་པ།
ཞིང་ཁམས་མངོན་དུ་འགྱུར། །འཕོ་བ་འཕོ་བྱེད་རྟེན་དང་བྲལ། །འགྲོ་དྲུག་སྐྱེ་
སྒོ་ཆོད་དམ་སྙམ། །ངེས་པའི་ཤེས་པ་གཏིང་ནས་སྐྱེས། །དེ་དུས་ལོ་གསུམ་གྱི་
དམ་བཅའ་བྱས། ལུང་ ཕྲན་ན་བཞུགས་ པའི་ བླ་མ་འགའ་ཞིག་ལས་ཆོས་
འབྲེལ་ཞུས་ཤིང་། ལོ་གསུམ་བསྡད་དུས་ལ་བར་སྐས་མགོ་བྱ་བ་ན། ཡོན་
བདག་མོ་དད་པ་ཅན་རྡོར་རྒྱན་བྱ་བ་ཞིག་གིས། རྟ་རྒོད་མ་གཅིག་ཕུལ་བ་ལ་
བརྟེན་ཏེ། ལག་ན་ཡོད་པའི་གཏོར་ཆ་དང་ཆས་རྣམས་གྲོགས་མཆེད་གཅིག་ལ་
འཚོང་དུ་ བཅུག་ནས། ཙཱ་ རི་ རས་ པ་བརྒྱད་བརྒྱ་ ལ་ ཚོགས་ ཀྱི་ འཁོར་ ལོ་
བསྒྲུབས་ནས། ཆགས་ཞེན་གྱི་འཁྲི་བ་བཅད། ཟང་ཟིང་རྣམས་དོན་ཡོད་པར་
བྱས་ཏེ། ལུང་ཕྲན་འགའ་ཞིག་ཏུ་ཆུ་འཐུང་ཞིང་སྒྲུབ་པ་བྱས་པས། གེགས་ཆེན་
པོ་བྱུང་ནས་ཆུར་དང་ཁར་མ་བྱུང་བར། ལུས་ཀྱི་ཉམས་སྟོབས་རྣམས་བྲི། ལྟ་
བའི་མིག་འབྲལ་ཀྱང་ཁོང་དུ་ཇིབ་ཅིང་ཡས་བཅིབས་མས་བཅིབས་གཉིས་ལ་
འཇག་མའི་ཀ་བ་བཙུགས་ཏེ་བྱས། སྨྲ་བའི་ལྕེ་ཡང་མི་འགྱུར་བ་ལ། ལུས་རྒུད་
རྩིབ་མ་རྒྱུ་མ་ལ་ཟུག །དེ་དུས་བེམས་རིག་བྲལ་བར་གྱུར་ཀྱང་འགྱོད་མེད་ངང་
ལ་ཉལ་ནས་བསྡད། ཞག་བདུན་ལོན་ནས་གེགས་སེལ་ཏེ། །འཐུང་ཆུ་འོ་མ་ལྟ་
བུར་གྱུར། །ཆུ་སྒྲ་ཐོས་དུས་བཅུད་རྣམས་ལོན་པ་སྙམ། །ལུས་ཀྱང་ཤིང་བལ་
ལྟ་བུར་ཡང་། །མིང་ཡང་བླ་མ་ཆུ་བར་གྲགས། །དེ་ནས་བཟུང་སྟེ་ གྲོགས་
མཆེད་རྣམས་ལ་ཆུ་འཐུང་གི་ལུང་དང་། སྦ་བཞིའི་འཁྲུལ་འཁོར་ལ་སོགས་པ་
མང་དུ་བསྟན་ཏེ་ཕན་པ་འགའ་རེ་ཙམ་གྱིས་མཉེས་པར་བྱས་སོ། །གནས་
བཟང་པོ་འདིར་སྒྱུ་ལུས་མ་བོར་བ་ལ་དགེ་སྦྱོར་ཁོ་ན་ལ་བརྩོན་པ་ཆེར་བྱེད་
དགོས་སྙམ་ནའང་། བླ་མ་ཁ་རག་པ་བྱ་བ་ཆོས་འབྲེལ་ཡོད་པ་ཞིག་གི་གསུང་
-241-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ནས། ཅིས་ཀྱང་ཡར་ཕྱོགས་ལ་ཕྱིན་པ་འཐད་པས་འདེངས་གསུང་ནས་སྟོད་
ཕྱོགས་ལ་འོངས་ཤིང༌། ཆུ་བོ་རིར་བླ་མ་ཤཱཀྱ་ཤེས་རབ་སྐུ་གཤེགས་པའི་པུར་
དང་མཇལ་ཙམ་ཞིག་བྱུང་། དེ་དུས་བཀའ་དྲིན་དྲན་པས་གདུང་གི་དྲུང་དུ་ཞག་
བཅུ་གཅིག་གི་བར་ལ་གསོལ་བ་འདེབས་ཀྱིན་བསྡད་པས། ངེས་འབྱུང་དང་སྐྱོ་
ཤས་དྲག་པོ་ཞིག་སྐྱེས་ཏེ། སྟོད་རྩེ་འམ། ལྷོ་མོན་སོགས་དགེ་སྦྱོར་འཕེལ་བ།
དཀའ་ཐུབ་དང་བཅུད་ལེན་གྱི་རྫས་མང་ལ་ཆུ་བཟང་ས་གཅིག་ཏུ་འགྲོ་དགོས་
བསམ་ཙ་ན། གྲོགས་མཆེད་མང་པོ་ཞིག་ལྷོ་མོན་ལ་འབྱོན་ཟེར་བས། དེ་
རྣམས་དང་ལྷན་ཅིག་ཏུ་ཟང་ཟིང་ཆ་ཅི་ཡོད་རྣམས་ལྷན་དུ་ཟ་ལ། དགེ་སྦྱོར་
ཡང་མཉམ་དུ་བྱེད་ཅིང་སྐྱིད་སྡུག་ཅི་བྱུང་བསྲེ་བ་ཡིན་ཟེར་བ་ཁ་འཆམ་དུ་བྱས་
ཏེ་ཕྱིན་པ་ལས། མོན་ཁར་སླེབས་དུས་སྒྲུབ་པ་རྩེ་གཅིག་ཏུ་བྱེད་པའི་འདུན་པ་
དང་ཅུང་ཟད་བྲལ་ཏེ། གྲོགས་མཆེད་ལ་ལ་དངོས་པོ་ཁོ་ནའི་ཆེད་དུ་སོང་། རེ་
ཞིག་ཆོས་འདོན་དང་རིམ་གྲོ་འདྲ་བྱེད་དུ་སོང་སྟེ། དགུན་ལོ་དེར་ང་རང་གཅིག་
པུས་བུམ་ཐང་རྒྱ་ལེ་མཁར་བྱ་བའི་བྲག་ལ་སྒྲུབ་པ་ཁོ་ན་བྱེད་ཀྱིན་བསྡད། དེ་
ནས་མོན་ནུབ་ཕྱོགས་སྔ་ལོང་བྱ་བར་ཕྱིན་པས་ནགས་དང་ས་རྣམས་ན་རེ། བླ་
མ་གུ་རུ་བཟང་པོ་ཡིན་ཟེར་བས། གུ་རུའི་མིང་དུ་གྲགས། དེའི་དུས་གསོན་
པོའི་དགེ་བ་འབུལ་བ་ལ། རྟ་དང་། སྟག་གཟིག་དང་། ནས་དང་འབྲས་ལ་
སོགས་པ་མང་པོ་བྱུང་ཞིང་། བླ་མ་དམ་པ་ཀུན་མཁྱེན་པ་བུམ་ཐང་དུ་ཕེབས་
ཟེར་བའི་སྙམ་གྲགས་ཆེ་བ་ལ་བརྟེན་ཏེ། །མཇལ་དུ་འགྲོ་བསམ་པའི་འདུན་པ་
སྐྱེས་པ་ལ། མོན་ཡུལ་ནུབ་ཕྱོགས་པ་རྣམས་ཀྱིས་བསོད་ནམས་དང་དགེ་བ་
ཡང་འཕེལ་དུ་བསྒྱུར་པ་དང༌། བདག་གི་དད་པའི་གདུང་ཤུགས་མ་ལོག་པ་ལ་
-242-



རིན་པོ་ཆེ་འོད་གསལ་རང་གྲོལ་གྱི་རྣམ་པར་ཐར་པ།
བརྟེན་ནས། སྔ་ལོང་དུ་ཕྱགས་ཕེབས། ཡུལ་དེ་ན་འཁྲུག་པ་ཆེན་པོ་ཡོད་ཅིང་།
མིའི་གཤིས་སྤྱོད་ཤིན་ཏུ་རྩུ་བ་པ་ལས་མེད་ནའང་། ཆོས་རྗེའི་དྲུད་དུ་མཇལ་དུ་
ཕྱིན་པས། ཆོས་ རྗེའི་གསུང་གིས་ཡུལ་ཁམས་འདི་ན་གཡུལ་ངོ་དྲག་པོ་ཡོད་
དམ་གསུང་། ནང་འཁྲུག་བྱེད་ཅིང་གདའ་ལགས་ཞུས་ཤིང་། ངེད་ཀྱིས་ཚེས་
བཅུ་གཅིག་གི་ཉིན་འདེགས་པས། ཐུགས་རྗེས་འཛིན་པར་ཞུ་ཞུས་པས། ཡུལ་
ཁམས་ན་འཁྲུག་ལོངས་ཆེན་པོ་འདུག་པས། མི་མང་པོ་འདུས་ནས་འཁྲུག་རྩོད་
འབྱུང་དོགས་ཡོད་གསུང་པས་ངེད་ཀྱི་གྲོང་དཔོན་རྣམས་ཀྱི་སར་ཕྱིན་ནས་
འཁྲུག་པ་མི་ཡོང་པའི་གཉའ་བྱེད་ལགས། ཁོ་རང་རྣམས་ལ་ཡང་འབུལ་བ་ཅི་
ཡོད་ཁྱེར་ཤོག་ཟེར་བ་བྱས་པས་ཆོག་ལགས་ཟེར་བ་ཞུས་ཏེ། གོང་བཞིན་དུ་མི་
རྣམས་ལ་གཉའ་ཁྲིགས་རྣམས་བྱས་ནས་འདམ་ས་ལྷ་ཁང་བྱ་བའི་ནགས་ཆེན་
པོ་ གཅིག་ཏུ་ ཚེས་ བཅུ་ མཛད་ དེ། དེའི་ ཞབས་ ཏོག་ རྣམས་བསྒྲུབས་ཤིང་།
འཁོར་གསུམ་ཡོངས་དག་གི་སྤྱད་པ་རྣམས་ཕུལ་ནས་དགེས་པར་མཛད་དོ། །
ཡུལ་ཁམས་དེའི་མི་སྐྱ་ཕོ་མོ་མ་ལུས་པ་འདུས་པས་འབུལ་བ་རྟ་དང་གསེར་
གཡུ་དར་རས་འབྲས་ནས་ལ་སོགས་དཔག་ཏུ་མེད་པ་ཕུལ། དེ་ཉིན་འཁྲུག་
རྩོད་མེད་ཅིང་། འགྲོ་བ་རྣམས་ཐར་པའི་ས་ལ་འགོད་པར་མཛད། དེའི་དུས་
ངེད་ ཀྱི་ ཕྱི་ལ་འདེངས་ གསུངས་ནས། མོན་མེ་ན་ལོག་ཀུན་བཟང་གླིང་དུ་
ཕེབས་དུས་སྙིང་ཐིག་གི་ཁྲིད་གསུངས་ཏེ། ཁྲིད་པ་ཤིན་ཏུ་མང་བ་ཞིག་གི་སྤྲོས་
བཅས་ཀྱི་དབང་བཞི་བྱས། ཁྲིད་རྗེས་གནང་དང་བཅས་པ་ཐུགས་ལ་བཏགས་
ཏེ་གནང་། ཨོ་རྒྱན་གླིང་བྱ་བའི་དགོན་ཆུང་ཞིག་ཆོས་རྗེས་བཏབ་ནས་འདིར་
སྡོད་གསུངས་པས་བཀའ་མ་ཆོག་པར་ལོ་གཅིག་གི་བར་ལ་བསྡད་། བུམ་ཐང་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དུ་ གཤེགས་ དུས་ འདིར་ ཡང་ བསྡད་ པར་ མི་ འཐད་ པར་ འདུག་ འདེངས་
གསུངས་པས། དེ་ནས་བཟུང་ནས་ཕྱགས་ཕྱིར་འབྲེངས་ཤིང་ལུས་ངག་གི་
ཞབས་ཏོག་ རང་ སེམས་ ཀྱིས་ མ་ ཁྲེལ་བར་བསྒྲུབས་ཤིང་། བོད་ཀྱི་གདན་
འདྲེན་རིམ་པར་བྱུང་བས། བོད་ལ་ཕྱགས་འདེགས་པའི་ཕྱགས་ཕྱི་ལ་ལུས་དང་
གྲིབ་མ་བཞིན་དུ་བྱས་ཏེ། དབང་ཁྲིད་ཀྱི་གདམས་པ་བཅས་པ་ཟབ་པ་དང་རྒྱ་
ཆེ་བའི་མན་ངག་སྤྱི་དང་བྱེ་བྲག་ཏུ་གྱུར་པ་རྣམས་རྫོགས་པར་གནང་སྟེ། འབྲི་
གུང་དུ་ཕྱགས་ཕེབས། ཞྭ་པདྨ་དབང་ཆེན་གྱི་གཙུག་ལག་ཁང་ལ་དཀར་མེ་
ཅོད་པན་སོགས་ཀྱི་མཆོད་པས་མཉེས་པར་མཛད། དེ་དུས་སྙུང་གཞི་དུམ་
གཅིག་བྱུང་བ་ལ་བརྟེན་ནས། ཞལ་ཆེམས་ལ་སོགས་པའི་ཡིག་རིགས་སོགས་
ཀྱང་མཛད་དེ། མཆིམས་ཕུར་འགྲོ་གསུང་བ་ལ་སྟོན་སོ་མཆིམས་ཕུར་ཕྱག་
ཕེབས། ཁྲིད་པ་ཤིན་ཏུ་མང་བ་ཞིག་འཛོམ་སྟེ་ཁྲིད་ཀྱི་སྒང་ལ་སོང་དུས། ཆོས་
རྗེ་ཉིད་གདོད་མའི་དབྱིངས་སུ་སྐུ་འཕོ་བའི་ཚུལ་བསྟན་ཏེ། རྗེས་ཀྱི་གཤེགས་
རྫོངས། ཁྲིད་འཕྲོ་ལ་སོགས་པ་རྣམས་དང་། ཕྱི་རྟེན་ནང་རྟེན། ཟླ་བ་བྱུང་ངོ་
ཅོག་གི་དུས་སུ་མཆོད་པ་དང་བཅས་པ་བསྒྲུབས་ཤིང་། མཆིམས་ཕུ་རིན་པོ་
ཆེའི་གནས་དེ་ཉིད་དུ། རི་ནས་མི་འབེབ་དམ་བཅས་ཏེ་སྒྲུབ་པའི་མཆོད་པས་
བླ་མ་མཉེས་པར་བྱ་སྙམ་པ་ལ། བླ་མ་དེ་ཉིད་ཀྱི་འཕྲིན་ལས་རྣམ་པར་དག་པ་
དང༌། སྔོན་གྱི་ལས་སྨོན་དག་པའི་འཕེན་པས། རེས་འགའ་ཆོས་ རྗེའི་ཕྱག་
སྲོལ། གཞན་དོན་ལ་དམིགས་ཏེ་དོན་གཉེར་གྱི་སློབ་མ་རྣམས་ལ་ཁྲིད་ཀ་རེ་
ཙམ་བསྟན། རེས་འགའ་ རང་དོན་གྱི་སྒྲུབ་པ་ལོ་རེ་ཙམ་ཡང་བྱས་ལ། བར་
སྐབས་རྣམས་སུ་ཡང་སོས་དལ་དང་ལེ་ལོར་མ་བསྡད་པར། ཆོས་ཀྱི་རྗེས་རྒྱལ་
-244-



རིན་པོ་ཆེ་འོད་གསལ་རང་གྲོལ་གྱི་རྣམ་པར་ཐར་པ།
མཚན་དམ་པ་འཁོན་ས་སྐྱ་པ་འགྲོ་བའི་མགོན་པོ་བསོད་ནམ་རྒྱལ་མཚན་པའི་
དྲུང་དུ། དུས་འཁོར། སྦྱོར་དྲུག་གཉིས། དམར་ཁྲིད། སེམས་བསྐྱེད་ཆེན་མོ།
བརྟག་གཉིས། གཟེར་ལྔ་སྨན་དཔྱད་མ། གཤེད་དམར་ལྷ་ལྔ་མའི་རྫོགས་རིམ་
སྤྲོས་མེད་ཀྱི་ཁྲིད། ལྷ་བཅུ་གསུམ་མའི་རྫོགས་རིམ། རྣལ་འབྱོར་བཞིའི་ཁྲིད་
རྣམས་ཞུས། བླ་མ་ཤཱཀྱ་རཏྣ་ལས་སྦྱོར་དྲུག་སྟོན་པ་ལུགས། བདེ་མཆོག་ལུས་
དཀྱིལ། ནཱ་རོ་མཁའ་སྤྱོད་ཀྱི་རྗེས་གནང་དང་བཅས་པ། བླ་མ་བུདྡྷ་ཤྲཱི་ལས།
མཁའ་འགྲོ་སྙིང་ཏིག་གུ་རུ་ཚེ་བརྟན་གྱི་སྐོར། བླ་མ་བློ་གྲོས་པ་ལས་སེལ་དང་
བཅས། ནཱ་རོ་ཆོས་དྲུག་ འཆི་མེད། ལམ་ འབྲས་ འཁྲུལ་འཁོར་ ཀྱེ་རྡོར་ ཀྱི་
བཀའ། འཇིགས་བྱེད་ལྷ་བཅུ་གསུམ་མ། ཕྱག་ན་རྡོ་རྗེ་འཁོར་ལོ་ཆེན་པོའི་
བཀའ་བསྐྱེད་རྫོགས་དང་བཅས་པ། གཤེད་དམར་ལྷ་ལྔ་མའི་བཀའ། ལྷ་བཅུ་
གསུམ་མའི་བཀའ། རྣམ་སྲས་རྟ་བརྒྱད་མའི་བཀའ་རྗེས་གནང་དང་བཅས་པ་ ་
ཞུས། དེ་ལྟར་ལུས་ངག་ཡིད་གསུམ་ལ་རང་དོན་གྱི་འཁྲིས་མེད་པར་བྱས་ཏེ།
ངམ་ཤོད་ལྷོ་བྱང་ས་ཆ་སྟོད་སྨད་ཀྱི་དད་པ་ཅུང་ཟད་ཐོབ་པ་རྣམས་ཐར་པའི་
ལམ་སྣ་ཙམ་ལ་བཀོད་ཅིང་། ཟང་ཟིང་གི་དངོས་པོ་ཐན་ཐུན་བྱུང་པ་རྣམས་
རང་གཞན་ཚོགས་བསགས་པར་བྱ་བའི་ཆེད་དུ། ཇོ་བོ་མཆེད་གཉིས་ཀྱི་ཐོག་
དྲངས་པ། སྐུ་གསུང་ཐུགས་ཀྱི་རྟེན་ལྷ་ས། བསམ་ཡས་ན་བཞུགས་པ་རྣམས་
ལ་གསེར་ཆབ་དཀར་མེ་ཅོད་པན་བསམ་ཡས་སྡེ་དགོན་ན་བཞུགས་པའི་དགེ་
འདུན་ཆོས་བྱེད་ཀྱི་རིགས་སུ་གྱུར་པ་རྣམས་ལ་ཚོགས་འཁོར་འབུལ་ནོད་ལ་
སོགས་ པ་བསྒྲུབས་ཤིང་། མདོར་ན་ནད་ ཀྱིས་གཙེས་ པའི་ ཉམས་ ཐག་ པ་
གཅིག་ཡན་ཆད་ལ་ཕན་པའི་བསམ་པས་ཟིན་པར་བྱས་ཏེ། དད་མོས་ཀྱི་ས་ལ་
-245-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འཁོད་པ་ཙམ་དུ་བྱས་ལ་བདག་མ་གཏོགས་པའི་བླ་མ་གོང་མ་རྣམས་ནི་རིག་
འཛིན་གྱི་བླ་མ་དངོས་སུ་བྱོན་པ་ཡིན་ཞིང་། བདག་ལྟ་བུའི་གང་ཟག་གིས་རྗེས་
སུ་དཔག་པར་མི་ནུས་ཀྱང་
། བཤེས་གཉེན་དམ་པ་ཤེས་རབ་རྒྱ་མཚོ་ཡིས། །
གུས་པའི་ཚུལ་གྱིས་ཡང་ཡང་བསྐུལ་བའི་ངོར། །བསམ་ཡས་མཆིམས་ཕུར་
དཔལ་གྱི་རི་ཁྲོད་དུ། །སྤྲོ་བའི་སེམས་ཀྱིས་མདོ་ཙམ་བརྗོད་པ་ལ། །ནོངས་པ་
མཆིས་གང་མཁས་རྣམས་བཟོད་པར་གསོལ། །དགེ་བ་དེ་ཡིས་མཁའ་ཁྱབ་
འགྲོ་བ་ཀུན། །ཟབ་ ཡང་ རྡོ་ རྗེའི་རྩེ་མོར་ རབ་ཕྱིན་ཏེ། །གདོད་མའི་ ས་ལ་
གཏན་སྲིད་ཟིན་པར་ཤོག །བླ་མ་དམ་པ་འོད་གསལ་རང་གྲོལ་གྱི་རྣམ་པར་
ཐར་པ་མདོར་བསྡུས་པ། ཕྱི་རབས་ཀྱི་དོན་དུ་བཀོར་པ་རེ་ཞིག་རྫོགས་སོ། །
དགེའོ།། །།
-246-



༄༅། །འཁྲུལ་ཞིག་སངས་རྒྱས་དབོན་པོའི་རྣམ་ཐར་ཉིད་
ཀྱིས་མཛད་པ་ནོར་བུའི་གསལ་བྱེད་ཅེས་
བྱ་བ་བཞུགས་སོ། །
དགོངས་ཀློང་ མཁའ་ལྟར་ དག་ པ་ ཆོས་ སྐུའི་མཁའ་ཀློང་ལ། །རང་
བཞིན་ལྷུན་གྱིས་གྲུབ་པ་ལོངས་སྐུའི་དཀྱིལ་འཁོར་རྒྱས། །སྤྲུལ་པའི་འོད་ཀྱིས་
འགྲོ་བའི་མུན་པ་སེལ། །སྐུ་གསུམ་མངོན་གྱུར་དྲིན་ཅན་བླ་མ་རྒྱལ་གྱུར་ཅིག །
ཚད་མེད་པའི་མཁྱེན་རབ་དང་ཐུགས་རྗེས་འགྲོ་བ་རྣམས་ཡང་དག་
པའི་ལམ་ལ་འཁྲིད་པར་མཛད་པའི་དེད་དཔོན་དམ་པ་དེ་ལས། ཁོ་བོས་ཡང་
ཟབ་བླ་ན་མེད་པའི་གདམས་པ་མ་ལུས་པ་ཐོབ་ཅིང་། །ཉམས་སུ་ལེན་ཅིང་
སྐལ་བ་དང་ལྡན་པའི་གདུལ་ བྱ་གཅིག་གཉིས་ཙམ་ལ་གདམས་པའི་དོན་
གནང་བར་བྱེད་ཀྱིན་ཡོད་པའི་ཐད་དུ། དད་མོས་དང་ལྡན་པའི་བུ་སློབ་འགའ་
ཞིག་གིས། ཁོ་བོའི་རྣམ་ཐར་ཅུང་ཞིག་བྲིས་གསུང་པ་ལ་བརྟེན་ནས། ཁོ་བོའི་
རྣམ་ཐར་ལ་སོགས་བཀོད་པའི་འོས་ཅན་མ་ཡིན་ཞིང་། ལོག་ལྟ་ཅན་རྣམས་
ཀྱིས་སྒྲིབ་པ་བསགས་པའི་རྐྱེན་དུ་གྱུར་ཀྱང་། ཁོང་རྣམ་པའི་ནན་མ་ཐུབ་པ་ལ་
བརྟེན་ནས། ཁོ་བོའི་རྣམ་ཐར་ནོར་བུའི་གསལ་བྱེད་བཀོད་པ་ལ། བླ་མ་ཡི་
དམ་མཁའ་འགྲོའི་ཚོགས་དང་བཅས་པ་རྣམས་ཀྱིས་བཟོད་པར་གསོལ་ལ་
ཐུགས་རྗེས་འཛིན་པར་ཞུ་ཞིང་། འདིར་བཅོམ་ལྡན་འདས་མགོན་པོ་འཇམ་
པའི་དབྱངས་ཀྱི་རྣམ་འཕྲུལ་ཆོས་ཀྱི་རྒྱལ་པོ་ཁྲི་སྲོང་ལྡེའུ་བཙན་གྱིས་བཞེངས་
-247-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
པའི་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོ་མ་ག་
རྟ་རྡོ་རྗེ་གདན་དང་གཉིས་སུ་མེད་པའི་ཡུལ་བྱང་དཀར་གྱི་ལྷ་སྡིངས་ཞེས་བྱ་བ་
ནི། ཁོ་བོའི་ཡུལ་ཡིན། ཁོ་བོའི་སྐྱེ་བ་སྔ་མའི་སྐྱེ་ས་གཙུག་ལག་ཁང་ཆེན་པོ་
འདིའི་བྱང་ཕྱོགས་ན། སངས་རྒྱས་མ་ཆགས་པདྨ་ཅན་གྱིས་བྱིན་གྱིས་བརླབས་
པའི་བྱང་ཆུབ་སེམས་བསྐྱེད་གླིང་ཞེས་བྱ་བའི་བྱ་འདབས་གླིང་འོག་ཅེས་བྱ་
བར། ཕ་ནི་སྤ་ཀུན་དགའ་རྒྱལ་མཚན་ཅེས་བྱ་བ་དང༌། མ་ནི་ངམ་མོ་དད་པ་
སྐྱིད་ཅེས་བྱ་བའི་བུར་སྐྱེས་ཤིང་དེར་ཡང་ལས་ཀྱི་དབང་གིས་ཆོས་ལ་མི་ཚུད་
པའི་རིགས་སུ་འདུག་པ། དཀོན་མཆོག་གི་ཐུགས་རྗེ་ལ་བརྟེན་ནས་ལོ་བདུན་
བརྒྱད་ཀྱི་དུས་སུ་ཚེའི་དུས་བྱས་ཏེ། ཡང་དེ་ཁའི་གོང་ལ་གདངས་འབྲེལ། ཕ་
དགེ་གཉེན་པདྨ་སྐྱབས་བྱ་བ་དང་། མ་འབྲོམ་མོ་སྐྱིད་པ་ལེགས་ཞེས་བྱ་བའི་
བུར་སྐྱེས་ནས། བུ་ཁོ་བོ་གཅིག་པུ་ལས་མེད་པའི་སྟབས་ཀྱིས་ཆོས་སྒོར་མི་
འཇུག་ཅིང་། འཇིག་རྟེན་གྱི་བྱ་བ་ལ་འཇུག་བསམ་པ་ཡོད་ན་ཡང་ང་རང་ཚེ་
སྔོན་གྱི་ལས་བསམ་པ་རྣམ་པར་དག་པ་དང་། དྲིན་ཅན་བླ་མ་དམ་པ་རྣམས་ཀྱི་
ཐུགས་རྗེ་ལ་བརྟེན་ནས། ལོ་ལྔའི་སྟེང་དུ་ཁྱི་སྨྱོན་གྱིས་ཉི་མ་གུང་མཐིལ་ལ་
རྨུགས་པས། ཁོ་བོ་བསྟན་པའི་སྒོར་འཇུག་པའི་འདྲེན་པའི་བླ་མ་འདི་བྱུང་
ཞིང་། གཞན་ཡང་ཁོ་བོ་ཆུང་ངུ་ནས། དད་མོས་ལྡན་པ་ཞིག་ཡོད་པ་ལ་བརྟེན་
ཏེ། དབྱར་གྱི་དུས་སུ་གཙུག་ལག་ཁང་ཆེན་པོར་ཕྱོགས་ནས་གདན་དྲངས་པའི་
མཁན་པོ་དུང་སྟོང་བཞི་ལ་སོགས་པ་རྣམས་ཀྱིས་གཏོར་མ་གཏོང་པའི་གཏོར་
སྐད་བཏང་བ་དེ་ཐོས་པ་ལ་བརྟེན་ནས། ཁོ་བོས་ཡང་དྲན་པ་སད་པ་སྙམ་བྱེད་
དེ། ཕོར་ཆུང་རེར་ཆུ་ཐིགས་པ་རེ་དང་། རྩམ་པ་ཕུམ་རེ་བླུགས་ནས་དགོངས་
-248-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
མོ་ས་རུབ་མཚམས་སུ་ནམ་མཁའ་ལ་གཏོར། གཏོར་མ་ལ་འབྱོན་པར་ཞུ་ཟེར་
པའི་སྐད་རིང་གསུམ་གསུམ་ནམ་མཁའ་ལ་གཏོང་དུས། ནམ་མཁའ་ལ་བླ་མ་
ཡི་དམ་མཁའ་འགྲོ་བཞུགས་པ་སྙམ་བྱེད་ཅིང་། རེས་འགའ་གདུག་འདྲེ་ཨེ་
ཡིན་བསམ། འཇིགས་ཞུམ་པ་ཞུད་ཚིལ་པ་ཡང་བྱུང་། དེའི་དུས་དད་པ་མོས་
གུས་དང༌། སྙིང་རྗེ་ཆེན་པོ་ཡང་བོངས་ལ་བསྟུན་པའི་ཆེན་པོ་ཡོད་པ་ལ་བརྟེན་
ནས། ལོ་བདུན་གྱི་སྟེང་དུ་མཁན་ཆེན་ཤེས་རིན་དང་། སློབ་དཔོན་ལྷ་ཤེས་
རབ་རྒྱལ་མཚན་པའི་དྲུང་དུ་དགེ་ཚུལ་གྱི་བསླབ་པ་བླངས་ཤིང༌། བསྟན་པའི་
སྒོར་ཞུགས་ནས་དད་པ་དང་ཤེས་རབ་འཐད་རབ་ཡོད་པ་ལ། ཁོ་བོའི་སློབ་
ཆུང་གཅིག་གི་སྤུན་ལ་དབང་ཕྱུག་ཟེར་བ་ཞིག་ལ་མཛེ་བྱུང་ནས། དེའི་གཡོག་
བྱུག་པ་ལ་སོགས་ཐམས་ཅད་བྱས་པས། ཁོ་བོའི་དད་པ་དང་ཤེས་རབ་ཐམས་
ཅད་དེས་འགྲིབ་ནས། ཤེས་རབ་སྙིང་པོ་འཛིན་པ་ལ། ཟླ་བ་གསུམ་གྱི་བར་དུ་
སློབ་དཔོན་གྱིས་རྒྱུགས་བླངས། ཁོ་བོས་རྒྱུགས་མ་འཕྲོད་པར། སློབ་དཔོན་
གྱིས་བརྡུངས་པའི་སྐྱེལ་མ་ཡང་མཛེ་ཕོ་དེས་བྱས་པས། ཤེས་རབ་ཇེ་ཆུང་ལ་
སོང་ཞིང་། དེ་དུས་ཕར་ཕྱིན་ལ་སློབ་གཉེར་ཞིག་བྱས་པས་ཀྱང་། ཤེས་རབ་
མེད་པའི་སྟོབས་ཀྱིས། རང་སྦྱོང་ལ་མི་མ་མགུ་བ་ཞིག་བྱུང་ལགས་ཤིང་། དེ་
དུས་བླ་མ་ཤཱཀྱ་རིན་ཆེན་པའི་དྲུང་དུ། འཇམ་དབྱངས་དཀར་པོ་ དཔའ་བོ་
གཅིག་པ་དང་། དབྱངས་ཅན་མ། མི་གཡོ་བ་དཀར་པོ། འཇམ་དཔལ་སྨྲ་སེང་
དང་བཅས་པ་རྣམས་ཀྱི་ལུང་ཞུས་ནས། ཟང་འཇམ་དབྱངས་དཀར་པོ་ལ་མོས་
པ་བྱུང་སྟེ། དེ་ལ་བསྙེན་པ་བྱས་པས། དེས་བྱིན་གྱིས་བརླབས་པའི་རྟགས་ལ།
སྔར་མེད་པའི་བྱམས་པ་དང༌། སྙིང་ རྗེ་ རྒྱུད་ལ་དུངས་པ་སྐྱེ་བ་དང༌། ནུབ་
-249-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གཅིག་གི་རྨི་ལམ་ན་ཡང་། མི་དཀར་པོ་ཞིག་གིས་ཤེལ་གྱི་ཕྲེང་བ་དང་། པོ་ཏི་
བྱིན་པ་དང་། ལྡུམ་ར་ཞིག་གི་ནང་ན་མེ་ཏོག་ཙམ་པ་ཀ་དཀར་ལ་དངས་པའི་
ཁྲོད་ནས། མེ་ཏོག་ཕོར་བ་ཙམ་འཐུ་བ་ལ་སོགས་ པ་ རྨིས་པ་དང་། ཁོ་བོས་
ཡིག་ཆ་འཛིན་པ་ལ་ཚིག་རྐང་གཉིས་གཉིས་ཙམ་ལས་མི་ཟིན་པ་དེ་ལ། ཡུག་
ཁ་གྲས་ཀྱི་ཡིག་ཕྲེང་བདུན་ཕྲེང་གི་ཤོག་ལོག་རེ་ཙམ་ཟིན་པ་བྱུང་བས། དེ་ལ་
བརྟེན་ནས་སློབ་གཉེར་ལ་ཅི་ནུས་སུ་བྱེད་ཀྱིན་ཡོད་པའི་ཐད་ནས། ཡི་དམ་
དེའི་ཐུགས་རྗེ་ལ་བརྟེན་ནས། སྙིང་རྗེ་དང་དག་སྣང་ཆེན་པོ་རྒྱུད་ལས་སྐྱེས་
པའི་མཐུས། བསྟན་པ་རིན་པོ་ཆེའི་རྩ་ལག་མཁན་ཆེན་རིན་པོ་ཆེ་བསོད་
ནམས་གྲགས་པ་དང་། མཁན་ཆེན་རིན་པོ་ཆེ་བསོད་ནམས་བཟང་པོ་དཔོན་
སློབ་གཉིས་ཀྱི་དྲུང་དུ། ཕར་ཕྱིན་དང་། སྤྱོད་འཇུག་དང་། འདུལ་བ་ལ་སོགས་
པ་རྣམས་ཀྱང་ཉན་ཅིང་། གཞན་ཡང་རྟ་མགྲིན་དང་སྒྲོལ་མ་ལ་སོགས་པ།
བཀའ་གདམས་ལྷ་བཞི་ལ་སོགས་པའི་ལུང་དང་། མདོར་ན་བྱ་སྤྱོད་ཀྱི་ལྷ་མང་
རབས་ཀྱི་ལུང་ཐོབ་ཅིང་། མཁྱེན་རབ་དང་ཐུགས་རྗེའི་བདག་ཉིད་མཁན་ཆེན་
རིན་པོ་ཆེ་བུ་སྟོན་ཁ་ཆེའི་དྲུང་དུ། སློབ་དཔོན་གཞོན་བཟང་གིས་ཞུས་པའི་
ཞར་ལ། ས་སྐྱ་པའི་བླ་མའི་རྣལ་འབྱོར་ཐུན་མོང་མ་ཡིན་པ་དང་། ཡུམ་ཆེན་
མོའི་སྒྲུབ་ཐབས་དང་། ཐུགས་རྗེ་ཆེན་པོ་དཔལ་མོ་ལུགས། འཇམ་དཔལ་སྨྲ་
སེང་། ཡུམ་དུ་སྒྲུབ་པ་དང་བཅས་པ་རྣམས་ཐོབ་ཅིང་བླ་མ་ཤཱཀྱ་རིན་ཆེན་པའི་
དྲུང་དུ། སྔ་ ཕྱི་བར་ གསུམ་དྲིལ་ ཏེ་ ཐོབ་ པ་ལ། ཀྱེ་ རྡོ་ རྗེའི་ དབང་ བསྐུར།
གཤེད་དམར་ལྷ་ལྔའི་དབང་བསྐུར། རྡོ་རྗེ་འཇིགས་བྱེད་ཀྱི་དབང་བསྐུར། ནཱ་
རོ་མཁའ་སྤྱོད་ཀྱི་བྱིན་རླབས། རྩ་ དབུ་མའི་ ཁྲིད་ དང་བཅས། བཅོམ་ལྡན་
-250-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
འདས་ཡེ་ཤེས་ཁྱུང་ཁྲའི་སྒྲུབ་ཐབས། རྟ་མགྲིན་དྲག་པོ་སུམ་སྦྲགས་ཀྱི་སྒྲུབ་
ཐབས། ཕྱག་རྡོར་རས་ཆུང་ལུགས་ཀྱི་དབང་སྒྲུབ་ཐབས་དང་བཅས་པ། སྦྱོར་
བ་ཡན་ལག་དྲུག་གི་ཐོག་མར་དགེ་བ། བར་དུ་དགེ་བ། ཐ་མར་དགེ་བ་དང་
བཅས་པའི་ཁྲིད། ཀུན་མཁྱེན་རིན་པོ་ཆེ་ཇོ་ནང་པའི་ལུགས་གྱི་ཁྲིད་ལུང་དང་།
གཅོད་ཡུལ་སྲས་བརྒྱུད་ཀྱི་སྐོར་ལ། སྟོང་པ་དབང་རྒྱལ་གྱི་ཁྲིད་ལུང་ཨོ་རྒྱན་
བསྙེན་སྒྲུབ་ཀྱི་ཁྲིད་གེགས་སེལ་གདམས་པ་དང་བཅས་པ་མ་ལུས་པ་ཐོབ།
གཞན་ཡང་བསྐྱེད་རིམ་རྫོགས་རིམ་ལ་སོགས་པ་མང་དུ་ཐོབ། བླ་མ་ཡེ་རྒྱལ་
བའི་དྲུང་དུ། གཅོད་ཡུལ་ཆོས་ཁ་ཚང་བ་དང་གཞན་ཡང་ངེས་དོན་གྱི་ཁྲིད་
དང༌། ཡི་དམ་ལྷའི་ལུང་མང་དུ་ཐོབ། མཁན་ཆེན་རིན་པོ་ཆེ་གཞོན་ནུ་མགོན་
པོའི་དྲུང་དུ། ཁྲོ་ཕུ་བའི་ལུགས་ཀྱི་མན་ངག་བརྒྱ་རྩ། ཆོས་ཆུང་བརྒྱ་རྩ། སྒྲུབ་
ཐབས་བརྒྱ་ རྩ་ལ་ སོགས་ པ་ དང༌། སྨན་ལྷའི་མདོ་ཆོག་ ཇོ་བོའི་ ལུགས་ ཀྱི་
གཏོར་ལུང་རྒྱ་མཚོ་ལ་སོགས་པའི་མན་ངག་དུ་མ་ཐོབ་ཅིང་། མཁན་ཆེན་རིན་
པོ་ ཆེ་ གྲགས་ པ་ རྒྱལ་ མཚན་པའི་དྲུང་དུ། ཕར་ ཕྱིན་དང་། འདུལ་བ། སྤྱོད་
འཇུག་ པར་ཎ་ ཤ་ཝ་རི། ལྷ་མོ་འོད་ཟེར་ཅན་དང་། རྗེ་བཙུན་མ་སྒྲོལ་མ།
དཔལ་དོན་ཡོད་ཞགས་པ། ཨ་མོ་གྷ་པ་ཤའི་རྒྱུད་དང་བཅས་པ། རྣམ་ཐོས་
སྲས་ཀྱི་རྗེས་གནང་། ཐུགས་རྗེ་ཆེན་པོའི་དམར་ཁྲིད། བློ་སྦྱོང་ལ་སོགས་པ་
མང་དུ་ཐོབ་ཅིང་། གཞན་ཡང་དེའི་དུས་བདག་ལ་ཤེས་རབ་ཅུང་ཟད་སྐྱེས་
པའི་མཐུས། ནན་ཏན་ལ་གཙོ་ཆེར་བྱས་ནས། ཆོས་རྗེ་འགྲོ་བའི་མགོན་པོ་
བསོད་ནམས་རྒྱལ་མཚན་པའི་དྲུང་ནས། ཆོས་འཁོར་ཆེན་པོའི་གསོས་རྣམས་
ཞབས་ཏོག་ལ་སོགས་པ་ཕུན་སུམ་ཚོགས་པ་ལེགས་པར་བསྒྲུབས་ནས། བྱ་ལོ་
-251-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
ཟླ་བ་དང་པོའི་ཚེས་གསུམ་ནས་སྟ་གོན་བཙུགས་ཤིང་། ཚེས་བཅོ་ལྔའི་ཉིན་
པར་རབ་ཏུ་གནས་པའི་དངོས་གཞི་མཛད། ཚེས་བཅུ་བདུན་ལ་མཇུག་གི་ཆོག་
ལེགས་པར་རྫོགས་པར་མཛད་པའི་ཚེས་བཅོ་བརྒྱད་ཀྱི་ཉིན་པར་ཆོས་ཀྱི་རྗེ་
རིན་པོ་ཆེ་བསོད་ནམས་ རྒྱལ་ མཚན་ པས་ གཙོར་མཛད་ཅིང་། བསྟན་ པའི་
གསལ་བྱེད་བླ་མ་གུང་པ་ལ་སོགས་པ། དཔལ་ལྡན་ས་སྐྱ་པ། གཙང་ཕྱོགས་
ཀྱི་བླ་མ་དགེ་བའི་བཤེས་གཉེན་པ་བཟང་རགས་ཐམས་ཅད་འཚོགས་བ་དང་།
མཁན་རིན་པོ་ཆེ་བྲུལ་ཕུ་བ་དང་། དགལ་ལྡན་པ་བློ་གྲོས་སེང་གེས་དབུ་མཛད་
དབུ་རུ་སྟོད་སྨད་ཀྱི་དགེ་བའི་བཤེས་གཉེན་པར་བཟང་རགས་འཚོགས་པ་དང་
སྤྱན་མདའ་གྲགས་པ་རྒྱལ་མཚན་པས་གཙོ་མཛད་དབུ་རུ་ལུང་པའི་དགེ་བའི་
བཤེས་གཉེན་བཟང་རག་ཚོགས་པ་མདོར་ན་ཚོགས་པ་རྒྱ་མཚོ་ལྟ་བུའི་དབུས་
སུ། ཕ་རོལ་ཏུ་ཕྱིན་པ་ལ་ཐོས་པའི་བྱ་བའི་ཆེ་བ་དབྱུང་ཞིང་
། ཉན་བཤད་བྱེད་
པའི་དགའ་སྟོན་ལ་དམིགས་ཏེ། བདག་ཅག་ལ་བཟུང་འཆད་ལ་སོགས་པ་
ཆེར་མོད་ཀྱང་། དྲིན་ཅན་བླ་མ་རྣམས་ཀྱི་ཐུགས་རྗེ་དང་། མཆེད་གྲོགས་གོང་
མ་ཉེ་འབྲེལ་རྣམས་ཀྱིས་ཐུགས་ལ་བཏགས་པ་ལ་བརྟེན་ནས། མང་ཇ་འབུལ་
ནོད་དང་བཅས་པ་ལེགས་པར་བསྒྲུགས་ནས། ཉན་བཤད་བྱེད་པ་ལ་དམིགས་
ནས། ཆོས་གྲྭ་ཆེན་པོ་རྩེ་ཐང་དུ་ཕྱིན་ཏེ། དྲུང་འཇམ་དབྱངས་ཤཱཀྱ་རྒྱལ་མཚན་
པའི་དྲུང་དུ། ཕར་ཚད་འདུལ་བ་མངོན་པ་ལ་སོགས་པ་ཉན་ཅིང་། སློབ་དཔོན་
དཔལ་རྒྱལ་བ་དང༌། སློབ་དཔོན་པཎྜི་ཏའི་དྲུང་དུ། ཕར་ཕྱིན་ཉན་པས། ཕར་
ཕྱིན་གྱི་དོན་ཐམས་ཅད་ལྷོངས་པར་གོ་བ་ཡང་བྱུང་ཆོས་རྗེ་རིན་པོ་ཆེ་མོན་
ཕྱོགས་ནས། ཡར་འབྲོག་ཏུ་ ཕྱགས་ཕེབས། ལྷོ་ཕྱོགས་ནས་ཕེབས་པའི་སྐུ་
-252-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
སྐྱོས་ལ་སྐྱི་གཡོང་ལ་སོགས་པའི་དགོན་སྡེ་རྣམས་སུ། མང་ཇ་འབུལ་ནོད་ལ
སོགས་པ་མཛད་ནས། དེ་རྣམས་འགྲུབ་པའི་གཏམ་སྙན་སྐྱེལ་བ་ལ་འགྲོ་དུས་
དགེ་བཤེས་ཀུན་དགའ་དཔལ་མོ་རྣམས་ཀྱིས། ངེད་ལའང་། ཆོས་རྗེ་མཇལ་
བ་ལ་འགྲོ་བ་འཐད་གསུང་ནས། ངེད་ཀྱིས་ཀྱང་མཇལ་བ་ལ་ཕྱིན། ངེད་རང་
གི་བཤད་གསར་བྱས་བའི་སྐུ་སྐལ་དང་། ཕྱགས་ཕེབས་པའི་ཤངས་ལེན་ལ།
སྐུ་འཁོར་སུམ་བརྒྱ་ཙམ་འདུག་པ་ལ། མང་ཇ། ཆོས་ རྗེའི་དྲུང་དུ་འབུལ་བ།
གཞན་ཡང་གང་འོས་ཀྱི་འབུལ་བ་དང་
། དགེ་འདུན་སོ་སོའི་ཕྱག་ཏུ་དར་ཁ་
རེའི་འགྱེད་དང་བཅས་པ་བསྒྲུབས་ནས་བསྡད་ཡོད་དུས། བླ་མ་བཟོད་པས་
དབུ་མཛད། གྲོས་ལ་དབང་བ་རྣམས་ཀྱིས་ངེད་ལ་ཞལ་ཏ་བྱོན་པ་ལ། ད་ལྟ་ཤ་
བ་རྭ་ཅོའི་འབོགས་མཚམས་སུ་འདུག་པས། ཁྱོད་ཀྱིས་ཆོས་རྗེའི་ཉེ་གནས་
གྱིས། ཤ་ཡང་ཁྱོད་རང་ཚ་བ་ཡིན་གསུང་པ་ལ། ངེད་ཀྱིས་ཞུ་བ་བྱས་ནས། མི་
ལྟོག་གི་གཅེས་ཕྲུག་གང་ཡང་མི་ཤེས། མཐོང་གོམས་ལ་སོགས་ཅི་ཡང་མེད་
པའི་སྐྱིད་དེ་པར་བསྡད་པས། འདི་འདྲའི་ཞབས་ཏོག་མི་ཡོང་ལགས་ཤིང་།
ངའི་མགོ་འདོན་བྱས་པ་མི་ཡོང་བར། མགོ་སྨོད་པ་འདྲ་བ་ཞིག་ལས་མི་ཡོང་
པས་ཁྱེད་རྣམས་ཀྱིས་ཞུ་ནས། ང་རང་རྒྱགས་ཁ་སེ་མདའ་རེ་ཙམ་ཁྱེར་ནས།
ཕྱག་ཕྱིར་འབྲང་ནས་གདམས་ངག་གི་ཞུན་ཐར་ཆོད་པ་ཞིག་བྱུང་ན་ཐུགས་ལ་
བཏགས་དེ་མ་བྱུང་ན། དད་པ་ཅན་གྱི་དཀོར་ཟས་ཀྱིས་ཚོས་ནས་སེམས་ལ་
འདྲེ་ཞུགས་ནས། ལུས་ངག་ཡིད་གསུམ་གྱིས་བྱ་བ་གང་ཡིན་བྱས་ནས། མ་ཇོ་
བཙུན་མ་ལ་སོགས་པ་ལ་བྱི་ཕྲུག་བཏོན་པ་ལ་སོགས་པ་བྱུང་ན། ཆོས་རྗེ་རིན་
པོ་ཆེའི་ཞབས་འདྲེན། ངེད་རང་གི་མགོ་སྨད་དུ་སོང་ནས་འདི་ཕྱི་གཉིས་ཀའི་
-253-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
འདུན་མ་འཆོར་བ་ལས་མི་ཡོང་བས། དེ་འདྲ་མི་གསུང་བར་ཞུ་བྱས། ང་རང་
གིས་ཐག་བཅད་མ་ཉན་པ་དང་། ཆོས་རྗེ་རིན་པོ་ཆེའི་དྲུང་ནས་ཀྱང་ཐུགས་
རྗེས་བཟུང་ནས་ དེ་ མི་འཐད། ན་སོ་གཞོན་པས་ད་དུང༌ སློབ་ གཉེར་ གྱིས་
གསུང་ནས་ཞལ་ཏ་བཟང་པོ་དང་། དཔལ་ལྡན་ཨ་ཏི་ཤའི་ཐུགས་དམ་སྤྱན་
རས་གཟིགས་ཀྱི་སྐུ་ལི་མ་གཅིག་གདུང་ཁང་པད་སྤུངས་དང་བཅས་པ་གཅིག་
ཕར་ཕྱིན་གྱི་གཞུང་། བརྒྱད་སྟོང་འགྲེལ་ཆེན་དབུ་ཞྭ་ན་བཟའ་བཞུགས་གདན་
དང་བཅས་པ་གནང་ནས། ན་སོ་གཞོན་པ་ལ་སློབ་གཉེར་གྱིས་མཚན་ཉིད་པ་
འདི་དད་པ་ཆུང་བས་བློ་ཆུད་ཟོས་ལ་མ་སོང་བར་མིག་མར་ལྟ་མ་བྱེད་པར་
ཡར་ལྟ་གྱིས་ལ་བློ་ཆོས་དང་མཐུན་པར་གྱིས། དེ་ལྟར་བྱས་ན་རང་ལ་ཁེབས་
ཆེ་ཞིང་གཞན་ལ་ཕན་པར་ཡོང་གསུང་། དེ་དུས་ཆོས་རྗེའི་དྲུང་དུ། རྫོགས་པ་
ཆེན་པོ་གསང་བ་ཐིག་ལེའི་སྐོར། ཁྲིད་རྒྱབ་ཆོས་སུ་སྙན་བརྒྱུད་ཡི་གེ་ཅན་དང་
ཡི་གེ་མེད་པ་ལ་སོགས་པའི་རྒྱུད་མན་ངག་དང་བཅསས་པ་མ་ལུས་པ་ཟླ་བ་
གསུམ་གྱི་བར་དུ་གནང་། གཞན་ཡང་ཡང་དབེན་པའི་དབོན་པོ་ཡིན་ཟེར་བ་
ཞིག་གི་ཞར་ལ་ཤོག་གསུངས་ནས། ཚོགས་བདག་དམར་པོ། ཚོགས་བདག་
སྤྲེལ་གདོང་མ་དང་བཅས་པ་རྣམས་མ་ལུས་པར་ཐུགས་ལ་བཏགས། སློབ་
གཉེར་བྱེད་པ་ལ་འདི་ཚོ་ལ་གསོལ་བ་ཐོབ་གསུངས་ནས་མི་གཡོ་བ་དཀར་པོ།
སྔོན་པོ་པུས་བཙུགས། འཇམ་དབྱངས་ ཨ་ ར་ པ་ ཙ་ན། སྨྲ་སེང་། ཕག་མོ།
ཤེས་རབ་གསལ་བྱེད་རྣམས་ཀྱི་ལུང་དང་རྗེས་གནང་། བྱིན་རླབས་དང་བཅས་
པ་མ་ལུས་པར་གནང་། གཞན་ཡང་ཐུགས་རྗེ་ཆེན་པོ་རྒྱལ་པོ་ལུགས་དང་།
ཐུགས་རྗེ་ཆེན་པོའི་སྐོར་མ་ལུས་པ་དང་། ཨོ་རྒྱན་རིན་པོ་ཆེ་སངས་རྒྱས་མཉམ་
-254-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
སྦྱོར་དང་། ཀུན་བྱེད་རྒྱལ་པོ་ལ་སོགས་སེམས་སྡེའི་སྐོར་མང་དག་ཏུ་གནང་
ཞིང་། གཞན་ ཡང་ གུ་ རུའི་ཐུགས་སྒྲུབ་ དབང་ དང་ བཅས་ པ། རྫོགས་ ཆེན་
མཉམ་ཉིད་རང་གྲོལ་ལ་སོགས་མ་ལུས་པ་ཐུགས་ལ་བཏགས། ཕ་རྒན་དང་
བསྡོངས་ནས་བསམ་ཡས་སུ་སླེབས། དེའི་དཔྱིད་སོར་རྒྱལ་ནང་དུ་གྲུབ་ཐོབ་
ནམ་མཁའི་སྙིང་པོའི་སྒྲུབ་ཁང་གི་ཞོལ་དུ་། ཟླ་བ་གསུམ་གྱི་བར་དུ་འཕགས་
མ་དབྱངས་ཅན་མ་ལ་གསོལ་བ་བཏབ་པས། རྨི་ལམ་དུ་བྱིན་གྱིས་བརླབས་
པའི་མཚན་མ་འདྲ་བྱུང་ཞིང་། དེའི་བསྙེན་པའི་ཁ་སྐོང་ལ་སྦྱིན་སྲེག་ཅིག་ཉི་ཤུ་
དགུའི་ཉིན་པར་བྱས་པས། ནམ་མཁའ་གཡའ་དག་པ་ལ་སྦྱིན་སྲེག་བྱེད་པའི་
སྟེང་དུ། འཇའ་ཚོན་བླ་རེས་ཕུབ་པ་འདྲ་བ་བྱུང་བས་དེ་དུས་བླ་མ་ཤཱཀྱ་རིན་
ཆེན་པ་བཞུགས་པས། རྟེན་འབྲེལ་ལེགས་པོ་ཡིན་གསུང་ནས། དེ་ནས་བཟུང་
ནས་ཤིན་ཏུ་ཐུགས་ལ་འདོགས་པ་ཞིག་བྱུང་། ལར་ན་དེ་དུས་རྨི་ལམ་གྱི་རྟགས་
མཚོན་པ་དེ་དང་། སེམས་ཅན་ཐམས་ཅད་ལ་ཕ་མའི་འདུ་ཤེས། བྱམས་སྙིང་
རྗེ་རང་ཤུགས་ཀྱིས་སྐྱེ་བ་ཞིག་བྱུང་། །
དེའི་དབྱར་སོ། རྒྱལ་སྲས་རིན་པོ་ཆེ་ཐོགས་མེད་པ་མཇལ་ནས། ཐེག་
པ་ཆེན་པོ་བློ་སྦྱོང་གི་ཁྲིད་དང་། སྙིང་པོ་དོན་གསུམ་གྱི་ཁྲིད། དེ་ལ་སོགས་པའི་
བསྐྱེད་རིམ་དང་། རྫོགས་རིམ་གྱི་ལུང་མ་ལུས་བ་ཐུགས་ལ་བཏགས། དེའི་
དུས་སུ་བྱམས་པ་དང་། སྙིང་རྗེ་ངེས་འབྱུང་གི་སྐྱོ་ཤས་དྲག་པོ་ཞིག་སྐྱེས་ནས།
ཁོང་གི་དྲུང་དུ་ཆང་མི་འཐུང་བ་དང་། རྡོར་ནག་བསྲུང་པ་དང་། ལུས་སྐྱེས་
སེམས་ཅན་ཕྱིར་མི་འདོར་བ་དང་། མདོར་ན་ལུས་ངག་ཡིད་གསུམ་གྱི་དགེ་
སྦྱོར་ཕྲན་ཚེགས་ལ་སོགས་པའི་དམ་བཅའ་དུ་མ་དག་ཏུ་ཕུལ་བས། བློ་མི་རྟག་
-255-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྒྱུད་ལ་སྐྱེས་པ་དང་
། བློ་སྣ་བཙན་ཐབས་སུ་ཐུང་བ་བྱུང་བས། སློབ་གཉེར་
གྱིས་ཀྱང་འཆི་ཁར་མི་ཕན་པར་འདུག་བསམས་ནས་སློབ་གཉེར་ལ་ཡང་བློ་
གཞོལ་དུ་སོང་ཞིང་། །
གཟུངས་ཀྱི་དཔལ་བའི་དྲུང་དུ། རྣམ་རྒྱལ། རྣམ་འཇོམས། ཆོས་སྐྱོང་
གུར་མགོན། བདེ་མཆོག་དུས་ ཀྱི་འཁོར་ལོའི་དབང་བསྐུར། མདོར་ན་ཕྲན་
ཚེགས་ཀྱི་ཡི་དམ་ལྷའི་སྒྲུབ་ཐབས་མ་ལུས་པ་ཐོབ། ཆོས་རྗེ་རིན་པོ་ཆེ་རང་བྱུང་
རོལ་པའི་རྡོ་རྗེའི་དྲུང་དུ། ཐུགས་རྗེ་ཆེན་པོ་རྒྱལ་བ་རྒྱ་མཚོའི་ལུང་དང་། སྐུ་
གསུམ་ངོ་སྤྲོད་ལ་སོགས་པ་མདོར་ན་མང་དུ་ཐོབ། མཁན་ཆེན་བསོད་རྣམས་
རིན་ཆེན་པའི་དྲུང་དུ། མདོ་བཀའ་འགྱུར་གྱི་ལུང་དང་ས་སྐྱ་པའི་རྒྱལ་སྲས་
ལམ་བཟང་ལ་སོགས་པ་མདོར་ན་མ་ལུས་པ་ཐོབ། བླ་མ་ཀུན་གཞོན་པའི་དྲུང་
དུ་སྐུ་གསུམ་ངོ་སྤྲོད། ནཱ་རོ་ཆོས་དྲུག་འཕགས་པ་སྐལ་པ་བཟང་པོ། མདོ་དྲིན་
ལེན་བསབས་པ་ལ་སོགས་པ་མང་དག་ཏུ་ཐོབ་ཅིང་། བླ་མ་བཟོད་པའི་དྲུང་དུ་
ཆོས་ རྗེ་ རིན་པོ་ཆེས་མཛད་པའི་དངུལ་ཆུའི་བཅུད་ལེན་གྱིས་ཐོག་དྲངས།
གསུང་སྒྲོས་ཁ་འཐོར་ཐམས་ཅད་ཐོབ། ཆོས་རྗེ་པཎ་ཆེན་པའི་དྲུང་དུ། ཕྱག་རྒྱ་
ཆེན་པོའི་ཡི་གེ་བཞི་པ། རོ་སྙོམས་སྒང་དྲིལ། ཞང་ཚལ་པའི་གཟེར་ལྔ། ཐོག་
བབས། ཚེ་ དཔག་ མེད་ རས་ཆུང་ ལུགས་ ཀྱི་སྒྲུབ་ ཐབས། དབང་ཆོག་དང་
བཅས་པ་ཚང་བར་ཐོབ། ཕག་མོ་ཤེས་རབ་གསལ་ཤེས་ཀྱི་བྱིན་རླབས་སྒྲུབ་
ཐབས་དང་བཅས་པ། གསར་མ་ལུགས་ཀྱི་བཅོམ་ལྡན་འདས་ཀྱི་སྐྱེས་རབས།
བླ་མ་མར་སྟོན་གྲགས་རྒྱལ་གྱི་དྲུང་དུ། ཕྱག་རྒྱ་ཆེན་པོ་ལྷན་གཅིག་སྐྱེས་སྦྱོར་
བྲམ་ཟེ་ཆེན་པོ་ས་ར་ཧའི་ལུགས་ཀྱི་ཕྱག་རྒྱ་ཆེན་པོ་ཐོབ། རྫོགས་ཆེན་ཨ་རོའི་
-256-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
ཁྲིད་མོ་ཆེ། ཕྱག་རྒྱ་ཆེན་པོ་གང་ག་མ་ལ་སོགས་མང་དག་ཏུ་ཐོབ། བླ་མ་
རྟོགས་ལྡན་ཤེས་རབ་མགོན་པོའི་དྲུང་དུ། ཕྱག་རྒྱ་ཆེན་པོ་བསམ་གཏན་ཐུན་
ཆོག་ སྔ་བཞིའི་ངོ་སྤྲོད། མཁའ་ འགྲོ་ གསང་ ཁྲིད། རི་ཆོས་མའི་ལུས་ སྦྱོང་།
གཏུམ་མོ་ལུས་སྦྱོང་ཉི་ཤུ་པ། རྒྱུན་གཅོད་རྟག་དུ། འབྲུ་ཅན་རྡེའུ་ལ་སོགས་
པའི་དཀའ་ཐུབ། བཅུད་ལེན་གྱི་བེ་བུམ་ཆེན་མོ་ཐོབ། དེ་ནས་ཆོས་རྗེ་རིན་པོ་
ཆེ་ཉིད་འབྲི་གུང་ན་བཞུགས་པ། གདན་འདྲེན་ཕྱིན་ནས་བསམ་ཡས་སུ་ཕྱག་
ཕེབས་དུས་ཁྲིད་མགྱོགས་པར་ཚུགས་ནས་ཡོང་གསུངས་ནས། སྟག་ལོ་ཟླ་བ་
བཅུ་གཅིག་པའི་ཚེས་གསུམ་ལ་ཁྲིད་བཙུགས་ནས། ཚེས་བཅོ་བརྒྱད། ཕྱི་ཚེས་
བཅུ་བདུན་གྱི་ཉི་མ་ཕྱེད་ཙམ་ལ་གཤེགས་དུས། ནམ་མཁའ་འཇའ་དང་འོད་
ཀྱིས་ཁེངས་། གཟིམས་ཁང་ལ་འཇའི་གུར་ཕུབ་སྣང་སྲིད་ཐམས་ཅད་འཇའ་
འོད་ཟེར་གསུམ་གྱིས་ཁེངས། ས་གཡོས་ཆེན་པོ་ལན་མང་དག་ཏུ་བྱུང་། པུར་
སྦྱོང་དུས། ས་གཞི་ཐམས་ཅད་རིང་བསྲེལ་སྤྱན་ལྔགས། ཐུགས་སྐུ་གཟུགས་ཡི་
གེ་ལྔ་ལ་སོགས་པ་གཅལ་བཀྲམ་ནས་མི་རྣམས་ངོ་མཚར་གྱི་ས་ལ་བཀོད་པའི་
དུས། དྲུང་དུ་བཞུགས་པ་རྣམས་ཀྱིས་ཞལ་ཏ་ཐུགས་རྗེས་འཛིན་པར་ཞུ་ཞུས་
པས། ཞལ་ཏ་མང་པོས་ཅི་བྱེད། དངོས་པོ་གང་འདུག་གི་ མིན་མོ་སྐྱིད་པ་ལགས་ཞེས་པ་འདི་
ལ་སྤྲུལ་སྐུ་གྲགས་པ་འོད་ཟེར་བ་འཁྲུངས་རྒྱུ་ཡིན་པས་མང་འགྱེད་ བྱེད་ པ་ ཡིན་ མོད་ གསུངས་ ནས་
ཞལ་ཏ་གཞན་མ་གནང་ཞིང་། ལར་ཁྱེར་ཚོའི་ལྷག་བྱུང་ན་སྐྱིད་པ་ལགས་ལ་
ཉེར་ལེན་ཞིག་ལྟོས་གསུང་པ་དང༌། དགེ་བཤེས་དེ་ག་ན་འདུག །འདུག་ན་
འདིར་ཤོག་གྱིས་ གསུང་པའི་ཞལ་ཏ་ཐེང་གཉིས་གསུམ་དུ་གནང་བ་ཡིན་
ནའང་དྲུང་ན་བཞུགས་པའི་མཁན་སངས་རྡོར་དང་། དགེ་བཤེས་ཀུན་དགའ་
-257-
257-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དཔལ་ལ་སོགས་པ་རྣམས་ཀྱིས། བླ་མ་ཤཱཀྱ་རིན་ཆེན་པའི་ཕྱོགས་འདེང་བྱས་
ནས་ངེད་ལ་ནི་ཞལ་ཏ་མ་བསྒྱུར། དེ་སྟེང་སྟོད་སྨད་ཀྱི་ཡོན་བདག་གྲ་བ་བུ་
སློབ་ཡོད་པ་གྲོས་ལ་དབང་བ་རྣམས་འདུས་པའི་དུས་སུ། ངེད་རང་ལའང་རྔན་
ཆེན་ཆེ་བ་ལ་ལ་སོགས་བསམ་ཡས་པ་རྣམས་ཀྱིས་བྱས་པས་སྟོན་པ། གཞན་
རྣམས་ཀྱིས་དེ་བཞིན་དུ་བྱས་བྱུང་བས། མི་གོ་མ་ཆོད་ཐིང་ངེ་བ་ལས་མེད་
ལགས་ཤིང་། ཐམས་ཅད་ཀྱིས་ལྐུགས་ནག་ཟེར་བའི་དུས་སུ་ང་རང་གི་རྟོག་པ་
ལ་དཔལ་ཀུན་ཏུ་བཟང་པོའི་རྒྱལ་ཚབ་ཆོས་ཀྱི་རྗེ་རིན་པོ་ཆེ་ལ་འདི་ལྟ་བུ་བྱུང་
ནས། ང་ལ་གཞན་གང་གིས་ཀྱང་ཅི་བྱེད། འཇིག་རྟེན་གྱི་བྱ་བ་ཐམས་ཅད་
བཏང་ནས། མི་ཁྱུ་ནས་བུད་པ་བྱས་ཏེ། ངོ་མི་ཤེས་པའི་ས་ཕྱོགས་སུ་ཕྱིན་ནས།
དཔོན་པོར་བླ་མ་དཀོན་མཆོག་སྤྱི་བོར་ཁུར། ཁ་དྲག་ཏུ། ཁ་ཉེན་དབང་ཆུང་ལ་
རྒྱབ་གཏད། དམའ་མོའི་ས་བཟུང་། ཧྲུལ་པོའི་གོས་གྱོན་ནས། སྤྲང་པོ་ལྟར་
གང་གིས་ཀྱང་མཐོང་ཚོད་མེད་པ་བྱས་ཏེ། ཚེ་གཅིག་གི་སྒྲུབ་པ་ནན་ཏན་སྙིང་
པོར་མ་བྱས་ན། གཞན་གང་གིས་ཀྱང་ཕན་པར་མི་འདུག་པ་ལ། ད་ང་འདི་
ཚོའི་གསེང་ཏུ་ཅི་བྱེད་བསམ་པ་བྱུང་བས། ཁོང་རྣམ་ཀྱི་ཁྲོད་དུ་མ་བཞུགས་
པས། འདིས་ལོགས་མན་ཡིན་པ་འདྲ་བའི་ཐུགས་དགོངས་བྱུང་ནས། ང་ལ་
ཤོགས་གསུངས་པའི་ཞལ་ཏ་འབྱོན་གྱིན་འདུག་པས། ཡང་བློ་ཞིག་སྐྱེས་ཏེ།
གལ་ཏེ་ཁོང་རྣམ་པའི་ཐུགས་དང་འགལ་བ་བྱས་པས་ཀྱང་མི་ཡོང་། ལར་ངས་
དེར་ཕྱིན་ཀྱང་གཞན་གྱི་ཞབས་ཏོག་ནི་མི་ཡོང་སྟེ། པུར་གྱི་ཞབས་ཏོག་ཙམ་
ཞིག་བྱུང་ན་བསམ་ནས། ཁོང་རྣམ་པའི་ཁྲོད་དུ་ཕྱིན། མིང་ང་རང་ལ་བློ་གྲོས་
དང་དངོས་པོ་ལ་སོགས་པ་འདོན་རྒྱུ་ཡོད་པ་དེར་ནི་མི་འདུག །འདིར་ཡོང་བ་
-258-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
ལ་པུར་ཀྱི་ཞབས་ཏོག་ཙམ་ཞིག་བྱུང་ན། ཐུགས་ལ་འདོགས་པར་ཞུ་ཟེར་བ་
ཞུས་པས་བླ་མ་རིན་པོ་ཆེ་གུ་རུ་བ་དང་། བླ་མ་རིན་པོ་ཆེ་རྩེ་དཔོན་སློབ་གཉིས་
དང༌། ཟུལ་ཕུ་ གནས་ ཀྱི་ ཨ་ ཁུ་སྟོན་པ། སྟོན་པ་གྲགས་རྡོར་ལ་སོགས་པ་
མདོར་ན་སྟོད་སྨད་ཀྱི་ཡུས་པོ་ཆེ་རྣམས་ཞབས་ཏོག་བྱེད་ཟེར། ཁོང་རྣམས་དང་
ཡང་ མ་འཆམ་ པའི་ སྐབས་ སུ། ཨ་ཁུ་སྟོན་པས་ ཁ་རྡོལ་བྱས་ནས། ད་འདི་
རིགས་ལ་མི་འཆམ་པ་བྱས་པས་ཀྱང་མི་ཡོང་། སུས་ཞབས་ཏོག་བྱས་ཀྱང་བྱིན་
རླབས་མ་གཏོགས། བཟའ་ཡོང་བ་དེ་ཡང་མིན་པས་འདིའི་འཐད་འོས་སུས་
བལྟས་ ཀྱང་། ཁོ་ རང་ དབོན་ པོའི་ འོས་ ཡིན་ པས། ཁོ་ རང་ བྱེད་ དུ་ ཆུགས་
གསུངས་ནས་ཁ་ཕོལ་བྱུང་བས། ང་རང་གི་ལུས་སེམས་ལ་འང་ས་དང་པོ་ཐོབ་
པའི་བདེ་བ་ཙམ་རྙེད་བྱུང་བ་དང་། ཁོང་རྣམ་པ་ཚོ་མ་འཆམ་པ་དེ་བདག་གི་
གྲོགས་ སུ་བྱུང་ནས། པུར་ གྱི་ ཞབས་ཏོག་ བྱ་ཆོག་ པ་བྱུང་བས། དེའི་བྱིན་
བརླབས་ཀྱིས་ངེད་རང་ལ་གྲོགས་མེད་ནའང་། ད་བར་སྐྱིད་པོ་བྱས་པ་ཡིན།
དེ་ནས་ཆོས་རྗེ་རིན་པོ་ཆེའི་གཤེགས་རྫོངས། ཕྱོགས་ཀྱིས་ཇ་བཀོལ་རྣམས་
བསྒྲུབས་པའི་བར་དེར། བདག་གི་ཕ་རྒན་ཡུན་རིང་། ཟུག་གཟེར་ཆེ་བ་བྱས་
ནས། ཅིས་ ཀྱང་ ཕན་མ་ཐོགས་ པར་ འདས། ཁོ་བོས་ཤུལ་དུ་ དགེ་བ་དགེ་
གཞུག་ལ་སོགས་མི་ལ་ངོ་མི་ཚ་ཙམ་བསྒྲུབས། ངེས་འབྱུང་དང་སྐྱོ་ཤས་མི་
རྟག་པ་སྙིང་ནས་ཚེ་འདིའི་ཞེན་པ་ལོག་པ་ཙམ་ཞིག་བྱུང་། དེའི་བར་དེར་ཆོས་
རྗེ་རིན་པོ་ཆེའི་ནང་རྟེན། མཆོད་ཁང་སོགས་བཞེངས་པ་ལ། ལུས་ངག་ཡིད་
གསུམ་ལ་ཟོལ་མེད་ཀྱི་ཐིལ་བླངས་ནས། ཞབས་ཏོག་ལ་འབུངས་ཏེ་བརྩིགས་
པ་ལས། སྡིག་པ་དག་བའི་རྟགས་ལ་སོགས་པ་ཡང་མང་དག་ཏུ་བྱུང་། ལུས་
-259-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
སེམས་ལ་ཡང་ཚེ་འདིའི་སྣང་བ་ལོག་པའི་ཉམས་ཐན་ཐུན་ཡང་སྐྱེས། ནང་རྟེན་
མཆོད་ཁང་དང་བཅས་པ་བར་ཆད་མེད་པར་གྲུབ། དེའི་དུས་སུ་ཡང་། བདག་
གི་མ་རྒན་མོ་ཡང་གཅོང་དམ་པོ་ཞིག་གིས་ཟིན་ནས། ཟླ་བ་དྲུག་ཙམ་གྱི་བར་
དུ་ནད་པ་སྐ་རགས་ཅན་ཉམ་ཐག་པ་བྱུང་ཞིང་། དེ་ནས་ཟླ་བ་བདུན་གྱི་བར་དུ་
གདན་ལ་འབྱར་ནས། བསྒུལ་བསྐྱོད་ལ་སོགས་པ་གང་ཡང་མི་ཤེས་པ། ཁ་རུ་
སིང་པོ་ཕྱེ་བཏབ་པ་ཧུབ་རེ་མ་གཏོགས་པ་གང་ཡང་མི་འགྲོ་བ། དེ་ཡང་འཐུང་
མི་ཤེས་པར་ཁོ་བོས་སྨྱུག་སྦུབས་རིང་པོ་བཅས་ནས། དེ་ཁར་བཅུག་ནས་བྱིན་
པས་ཤེས་ཙམ་བྱུང་། དེའི་དུས་སུ་ངེད་རང་ལ་སྤུན་ཟླ་དང་ཨ་ལྕེ་སྲིང་མོ་མེད་
པར་མི་གཅིག་པོ་ལག་གཅིག་ཏུ་སོང་བས། ལུས་ངག་གི་ཐོག་ཏུ་ཉིན་མཚན་
གཉིས་ཁ་སྦྱོར་སྤྱོད་དེ་ཆེ་བྱུང་ཡང་། སེམས་ཐོག་ཏུ་ཁྱོད་འདྲ་བ་ཡོང་བ། ལུས་
ལ་ན་ཚ་ནི་མེད། རང་བཞིན་གྱིས་གཡོག་བྱས་པས་ཆོག་པ་འདི་ལ་ཁྱོད་སྡུག་
བསྔལ་འདི་འདྲ་ཡོང་བས། སྙིང་མི་བཟོད་པ་འདུག་ལར་སྐྱོན་ཆེ་མ་རྒན་མོ་
འདིའི་ཁོང་པའི་ནང་དུ་ཟླ་བ་དགུ། ངོ་དང་བཅུའི་བར་དུ་ཁུར་སྤྱོད་སྤྱོད་དཔག་
ཏུ་མེད་པ་བྱས། སྐྱེས་ནས་ཀྱང་སྣབ་ཁས་འཕྱི་བ་དང་། ཤུ་ཤུ་ལག་པས་འཕྱི་
བ་ལ་སོགས་པ་བྱས། གསོས་བསྐྱངས་བྱས་པའི་དྲིན་ཅན་ཡིན་པ་ལ། ད་འདི་
འདྲའི་སྐྱོ་ངལ་མི་བཟོད་པ་ཁྱོད་འདྲ་བ་ཡོང་བ་བསམ་ནས། དེས་རྐྱེན་བྱས་
ནས་སེམས་ཅན་ཐམས་ཅད་ལ་བྱམས་པ་དང་སྙིང་རྗེ་ཆེན་པོ་སྐྱེ་བའི་རྐྱེན་བྱས་
པས་མ་རྒན་མོ་དེ་དྲིན་ཆེ་བར་བྱུང་། དེ་ནས་མ་རྒན་མོ་འདས་ནས་རྗེས་ཀྱི་བྱ་
བ་རྣམས་བསྒྲུབས། ལྕགས་ཟད་བརྡར་ཟད་ལ་སོང་བའི་སྟབས་ཀྱིས་པུར་དེ་
སྦྱིན་སྲེག་ཅིག་བྱེད་རྒྱུ་ཡང་མ་བྱུང་། པུར་དེ་དུར་ཁྲོད་དུ་གདན་དྲངས་དུས་
-260-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
ལྟས་ཁྱད་པར་ཅན་བྱུང་། བླ་མ་རྡོར་བསམ་དེར་བཞག་ནས། ཁྱེད་ཀྱིས་ཁྱི་
བྱུང་ན་སྲུངས། བྱས་ཟོས་ཟིན་པ་དང་རུས་པ་དུམ་ཞིག་ཁྱེར་བྱོན། ཚ་ཚའི་ཁྲོད་
དུ་གཏོང་བ་ཡིན་བྱས་ཁོང་གིས་ཐོད་པ་དུམ་བུ་གཅིག་ཁྱེར་བྱོན། ཟླ་མཆོད་ཀྱི་
དུས་ལ་བབས་པས། དེ་དུས་བླ་མ་རས་པ་བཞུགས་པས། ཚ་ཚ་འདེབས་པ་ལ་
ཐོད་པ་དེ་ཁོང་གིས་བསྲེགས་ནས་ཐོད་ངེ་བ་ཚིག་ནས་བསྟན་བྱུང་བས། འདི་
ཚ་ཚའི་ཁྲོད་དུ་གཏོང་བ་མི་དྲག་པར་འདུག་རྡོ་རྗེ་ཕག་མོའི་སྐུ་བྱོན་འདུག་པ་
གསུང་། བལྟས་པས་ཕག་མོའི་སྐུ་ཡ་མཚན་པ་ཞིག་བྱོན་འདུག་ཚ་ཚ་བཏབ་
ནས་གདུང་རུས་ནི་དེའི་ཁྲོད་དུ་མ་བཏང་། ཆོས་རྗེ་རིན་པོ་ཆེ་གཤེགས། ཕ་
རྒན་དང་མ་རྒན་གཉིས་འདས་པས། བློ་སྣ་བཙན་ཐབས་སུ་ལོག་པ་ཁ་འདྲ་
ཞིག་ཀྱང་བྱུང་། ཡང་མི་ཐམས་ཅད་ཀྱིས་ཁ་གསག་ལ་སོགས་པ་ཡང་བཏང་
བས། འཚེ་བ་འདྲ་བ་ཞིག་ཀྱང་བྱུང་བས། མྱ་ངན་བསངས་པ་འམ། ཕ་མ་
གཉིས་ཀྱི་དགེ་བ་ལ་དམིགས་ནས་གསེར་ཞོ་གང་གི་མར་ཁྱེར། ལྷ་སར་ཇོ་བོ་
རིན་པོ་ཆེ་མཇལ་བ་ལ་ཕྱིན། ལྷ་ས་ར་མོ་ཆེའི་བཞི་སྡེ་ཁང་ན་ཞང་རིན་པོ་ཆེའི་
སྐུ་ལྡིར་གཅིག་ཡོད་པའི་དྲུང་དེར་ཉལ་ས་བྱས་ཀྱིན་མཚན་དུས་གསོལ་བ་
བཏབ། ཉིན་ཇོ་ཤཱཀ་རྣམ་གཉིས་ལ་གསོལ་བ་བཏབ། མར་མེ་ཕུལ་བསྐོར་བ་
བྱས་དུས། ནུབ་གཅིག་གི་རྨི་ལམ་ན། ཇོ་བོ་མི་བསྐྱོད་རྡོ་རྗེའི་ཕྱག་གཡས་པའི་
ཕྱག་མཛུབ་གཅིག་ལ་འཇིབས་པས། འོ་མ་ལྟ་བུའི་བདུད་རྩིའི་རྒྱུན་ལྷུག་ལྷུག་
བྱུང་བས། ལུས་སེམས་བདེ་ལ་སེམས་གཟུང་འཛིན་དང་བྲལ་བའི་ཉམས་ཁྱད་
པར་ཅན་བྱུང་བ་དེའི་ངང་ལ་གཉིད་སད་དུས་ཀྱང་། ཡུན་རིང་པོར་དེའི་ཉམས་
དེ་དང་མ་བྲལ་བ་ཞིག་བྱུང༌། དེའི་བྱིན་རླབས་ཡིན་པ་འདྲ། བླ་མ་དགེ་བའི་
-261-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བཤེས་གཉེན་པ་རྣམས་ཀྱི་དྲུང་དུ་ཟབ་དོན་གྱི་ཆོས་ཞུ་བ་ལ་དཀའ་ལས་ཆེན་
པོ་མ་དགོས་ཤིང་། དེ་ནས་བསམ་ཡས་སུ་སླེབས་ཏེ། དགོས་མེད་རྒྱུད་ལ་སྐྱེ་
བ་སྙམ་པ་ཞིག་བྱུང་བས། སྟོན་བསོད་སྙོམས་ལ་ཡང་མི་འགྲོ་བའི་གྲབས་ཤིག་
བྱས་ཙ་ན། གྲོགས་མཆེད་གཅིག་ན་རེ། བསོད་སྙོམས་ལ་ཕྱིན་པ་དྲག་ཟེར་རྡོ་
ཡན་བསམ་ཡས་མན་ལ་ཕྱིན་པས། ནས་ཁལ་ལྔ་ཙམ་ཞིག་རྙེད། དེས་མིའི་
ལོངས་སྤྱོད་བྱས་ནས། ད་ཡུལ་ལ་ཞེན་པ་བྱས་ཀྱང་དགོས་པ་མེད་པས། རྒྱུས་
མེད་ཀྱི་ས་ཆར་འགྲོ་དགོས་བསམ་ནས། ལ་ཕར་རྒྱབ་ལ་འགྲོ་བའི་ལམ་ལ་
ཞུགས་དུས་གྲོགས་མཆེད་རྣམས་ན་རེ། ཟླ་བོ་མེད་པར་མ་འགྲོ་བསྡད་པ་དྲག་
ཟེར་དུས། དང་པོ་ཨ་མའི་དེ་ནས་ཡོང་ཙ་ན་ཡང་ཟླ་བོ་དང་གོས་མེད་དུ་ཡོང་
བ་ཡིན། ད་ཞག་འཆི་པའི་དུས་སུ་ཡང་ཟླ་བོ་དང་གོས་མེད་གཅིག་པུར་འགྲོ་བ་
ཡིན་པ་ལ། ཟླ་བོས་ག་ན་ལངས་བྱས། རས་ཀྱི་གླང་རུ་ཞིག་ཡོད་པ་དེ་ཁུར་
ནས་ཕྱིན་པའི་སྒོ་འགག་ཏུ་ཤར་སྒོ་བའི་ཡོན་བདག་དགེ་བ་བསྙེན་གྱི་ནུ་བོ་
དོན་ཡོད་བཟང་པོ་ཟེར་བ་དེ་ཕྱེ་རྐྱལ་པ་ཆེན་པོ་ཁུར་ནས་བྱུང་བ་དང་ཏུག་
འཕྲད། རྟེན་འབྲེལ་ཤིན་ཏུ་བཟང་བྱས་ནས་དབུར་སྟོད་ངོས་ལ་ཕྱིན་ནས།
བྲོག་ནང་དུ་སླེབ་དུས། བླ་མ་ཨོ་རྒྱན་པའི་དྲུང་དུ་མཇལ་དུ་འགྲོ་དགོས་སྙམ་པ་
ལ། བླ་མ་ཨོ་རྒྱན་པ་འབྲི་གུང་ལ་བཞུད་ནས། མི་བཞུགས་ཟེར་བ་ཞིག་ཐོས་
པས། དེར་ཨོ་རྒྱན་ལམ་ཕྱིན་པར། ཆོས་རྗེ་པཎ་ཆེན་པའི་དྲུང་དུ་འགྲོ་བསམ་
ནས། ལ་ཞིག་ལ་འཛེགས་དུས། སྟོད་ཡ་གི་ནས་མར་ལ་བྱིས་པ་སིལ་པོ་ཁུར་
བ་ཞིག་བྱུང་པས་རྟེན་འབྲེལ་ཞིག་བརྟག་དགོས་བསམ་ནས་བལྟས་ཙ་ན།
སིལ་པོ་དེ་ཡང་ལྕི་བ་གསེར་ཁ་མ་གཅིག་གིས་ལྟེམ་གྱིས་ཁེངས་འདུག་ཁྱོད་ལ་
-262-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
མིང་ཅི་ཟེར་ བྱས་ པས། གུ་ རུ་ སྐྱབས་ཟེར་བ་ཡིན་ཟེར་བས། རྟེན་འབྲེལ་
བཟང་བསམ་ནས་ཡར་འཛེགས། ལ་ཁ་དེར་སླེབས་དུས། དགོན་པ་ཡང་
མཐོང་། མོས་གུས་ཐུན་མོང་མ་ཡིན་པ་ཞིག་དེར་སྐྱེས་ནས་ཡར་ཕྱིན་དུས།
ངེད་རང་གི་གྲོགས་མཆེད་རྩེ་ཐང་པ། སྔོན་ལ་སླེབས་པ་ཚོས་ངོ་ཤེས་ནས།
ཆོས་ཉིད་རང་གྲོལ་ཟེར་བ་ཞིག་ཡོད་པ་བསུ་བ་ལ་བཏང་བྱུང་བས། རྟེན་
འབྲེལ་བཟང་སྙམ་སེམས་སྤྲོ་སིང་པ་ཞིག་བྱུང་། གྲོགས་མཆེད་རྣམས་ཀྱིས་
ཀྱང་ཆོས་རྗེ་མཇལ་མ་ཟིན་པར་འདུག་པས། ངས་སླེབས་པ་དང་དགོངས་ཇའི་
ཐོག་ཏུ་མཇལ་བ་ལ་ཕྱིན་ནས་ཆོས་རྗེའི་དྲུང་ནས་དགྱེས་ཚོར་ཆེན་པོ་ཡང་
མཛད། གང་དགོས་ཀྱི་ཆོས་ལ་སོགས་པ་དང༌། སྒོས་སུ་ཕག་མོ་ཤེས་རབ་
གསལ་བྱེད་ཀྱི་བྱིན་རླབས། རྗེས་གནང་དང་བཅས་པ་ཐུགས་རྗེས་བཟུང་། དེ་
ནས་ཨོ་རྒྱན་དུ་ཕྱིན། བླ་མ་རིན་པོ་ཆེ་ ཨོ་རྒྱན་པ་མཇལ། དགྱེས་ཚོར་ལ་
སོགས་པ་ཆེན་པོ་མཛད། དེ་དུས་སྟོད་སྨད་ཀྱི་གྲྭ་པ་ཐམས་ཅད་བསོད་སྙོམས་
དང་། དོན་གཉེར་ལ་སོང་ནས། དགོན་པ་སོ་གསོད་པར་འདུག་པས། བསྙེན་
སྒྲུབ་ཅིག་ བྱས་ན་བསམ། བཅོམ་ལྡན་ འདས་ ཕག་མོའི་བསྙེན་སྒྲུབ་ཟླ་བ་
གསུམ་གྱི་བར་དུ་བྱས་པས་ཐུགས་རྗེས་འཛིན་པའི་རྟགས་རྨི་ལམ་དུ་ཅུང་ཟད་
ཙམ་ཡང་བྱུང་། མཚམས་དེ་ཐོན་ནས། རིན་པོ་ཆེ་ཨོ་རྒྱན་པས་དགུན་དེར་
རྫོགས་པ་ཆེན་པོ་སྙིང་ཐིག་གི་ཁྲིད་གསུང་། ད་ལན་ཁྱོད་ཡོད་པས་ལྷག་ལུས་
མེད་པར་གནང་དགོས་གསུང་ནས། ལྷག་མ་མ་ལུས་པ་རྫོགས་པར་གནང་
ཞིང་། དེ་རྗེས་དབང་གོང་མ། རྒྱབ་ཆོས་ཡང་ཏིག་དང་བཅས་པ་ཡང་གནང་།
བསྐང་གསོའི་ལུང་དང་ལས་བྱང་གི་ལུང་། ལར་ནི་རྫོགས་པ་ཆེན་པོའི་ཆ་ལག་
-263-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
མ་ལུས་པ། རྗེས་གནང་བྱིན་རླབས་དང་བཅས་པ་ཐུགས་རྗེས་བཟུང་། དཔལ་
ནཱ་རོ་པའི་ཆོས་དྲུག་རྒོད་ཚང་པའི་ཁྲིད་ཆེན་བརྒྱད། ཟབ་མོ་ལྔ་ལྡན་གྱི་ཁྲིད།
གཞན་ཡང་ཆོས་རྗེ་འཇིག་རྟེན་མགོན་པོའི་འཁྲུངས་ཆོས་ལ་སོགས་པ་མང་
དག་ཏུ་གནང་། ཆོས་རྗེ་འབྲུག་པའི་ཐུབ་ལྔ་དང་། དབུ་མའི་ཚིག་ལ་སོགས་པ་
དབུ་མའི་ལུང་མང་དག་ཏུ་ཡང་གནང་ཞིང་། ཟླ་བ་ལྔའི་བར་ལ་ང་ཆུ་རིལ་བུའི་
བཅུད་ལེན་བྱས་པས། བཅུད་ལེན་ཡང་འབྱོངས་པོ་བྱུང་བའི་སྟོབས་ཀྱིས་ལུས་
ལ་ན་ཚ་མེད་ཅིང་། སེམས་གཟུང་འཛིན་གྱི་རྟོག་པ་དང་བྲལ་བའི་ངང་ནས་
ལར་སྔར་ཕན་ཆད་མི་ཚེ་དོན་མེད་ལ་བསྐྱལ་འདུག །ད་ཕྱིན་ཆད་ཚེ་འདིའི་བྱ་
བ་སྣབ་བཞིན་དུ་རྒྱང་བཏང་ནས། ཕྱི་མའི་བྱ་བ་ལ་གཏིང་བསྙབ་བྱས་ནས་
གཅིག་པུར་དབེན་པ་བརྟེན་ཏེ། ཆེ་འདོད་དང་། དྲག་འདོད་དང་ཚོང་སོ་ནམ་
ཁེ་སྤོགས་ལ་སོགས་པ། མདོར་ན་ཆོས་དང་མི་མཐུན་པ་ཐམས་ཅད་སྐྱུར་ལ།
ཚེ་འདི་ བློས་བཏང་ནས་ མི་མང་གི་ གྲལ་འགོ་དང༌། གཞན་གྱི་ཤ་ཚ་ གྲོས་
འདེབས་དང་མདོར་ན་འཇིག་རྟེན་འདིའི་བྱ་བ་བྱེད་རེ་ཤི་སྙམ་པའི་ཞེ་མནའ་
གཏིང་ནས་བསྐྱལ་ནས། ད་ཡུལ་ལ་ལོག་པའི་དོན་ཡང་མི་འདུག་གངས་ཏི་སེ་
ལ་ཕྱིན་ནས་མི་ཚེ་ཐོད་བོར་གྱི་སྒྲུབ་པ་ཞིག་བྱེད་དགོས་སྙམ་པ་བྱུང་ནས། བླ་
མ་ཨོ་རྒྱན་པའི་དྲུང་དུ་ཞུས་པ་འབྲི་གུང་པའི་སྟོད་རིའི་ཐེམས་ཀྱི་ཁྲོད་དུ་འགྲོ་
བར་ཞུ་ཞུས་པས། འགྲོ་བ་མི་དྲག་གསུང་ནས་ཁོང་གིས་བཏང་དུ་མ་ཉན་པས།
ད་བླ་མའི་བཀའ་བཅགས་པས་མི་ཡོང་བསམ་ནས། ཏེ་སེ་ལ་མ་ཕྱིན་པར་སྐྱིད་
སྨད་ལ་ཡོང་ནས། འཕན་ཡུལ་ལུང་པ་མན་ཆད་ཀྱི་རི་ཁྲོད་དགོན་པ་རྣམས་སུ་
གནས་ གཏད། གནས་ འབྲེལ་ འཇོག་ དགོས་ བསམ་ནས་རྒྱལ། ཉན་ པོ་ ལ་
-264-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད། .
སོགས་པའི་འཕན་ཡུལ་ལུང་པའི་དགོན་པ་རྣམས་ལྟད་མོ་ལྟ་ཡིན། གནས་
འབྲེལ་རེ་ཙམ་བཞག་བླ་མ་རྣམས་ལའང་བླ་མའི་རྣལ་འབྱོར་རེ་རེ་ཙམ། ཁོ་
རང་རྣམ་པའི་དགོན་པའི་ཆོས་ལུགས་དང་མཐུན་པའི་ཆོས་འབྲེལ་རེ་ཙམ་
ཞུས། དེ་ནས་དགེ་མོར་ཆོས་རྗེ་རིན་པོ་ཆེབསམ་གཏན་པའི་དྲུང་དུ། བླ་མའི་
རྣལ་འབྱོར་ངོ་སྤྲོད་དང་བཅས་པ། གྲུབ་ཐོབ་གཅེར་གྱི་རྣམ་ཐར་འཁྲུངས་ཆོས་
དང༌། ཆོས་རྗེ་རྒྱ་བྲག་པ་དང་། སངས་རྒྱས་སྒོམ་པ་གཉིས་ཀྱི་རྣམ་ཐར་དང་
བཅས་པ་ཞུས། དེ་ནས་ཆུ་འཐུང་མ་གཅིག་ལ་ཆུ་འཐུང་གི་ལུང་ཞུས་ནས་
བསམ་ཡས་སུ་སླེབས་དུས། བླ་མ་ཤཱཀྱ་རིན་ཆེན་པའི་དྲུང་དུ་མཇལ་བ་ལ་.
མཆིམས་ཕུར་ཕྱིན་པས་ཁྱོད་སླེབས་པ་དེ་བཟང་། ད་ལོ་དབྱར་འདིར་སྡོད་
གསུང་ནས་ཞལ་ཏ་བཟང་པོ་གནང་། སྡོད་པའི་ཚིག་བྱས་ནའང་། ང་རང་ལ་ནི་
ནས་ལ་སོགས་རྡོག་པོ་གཅིག་ཀྱང་མེད། འབྲེལ་ཅན་རྣམས་ཀྱང་ནས་ཀྱི་སྐད་
ངན་འདོན་ཀྱིན་འདུག་པས། ང་ལ་སྟེར་དགོས་པ་བྱུང་གིས་དོགས་པ་ཡིན་པ་
འདྲ་བསམ་པའི་རྣམ་རྟོག་ཅིག་སྐྱེས། དེ་བས་ཀྱང་ང་རང་ཆུ་འཐུང་བ་དྲག་
བསམ། ཡང་དབེན་གནས་ཀྱི་གཟིམས་ཁང་རྙིང་མ་རུ། ཟླ་བ་ཧྲིལ་པོ་གསུམ་
ལ་ཆུ་འཐུང་པས། ཆུ་འབྱོངས་པོ་བྱུང་། ངེས་འབྱུང་དང་སྐྱོ་ཤས་དཔག་ཏུ་མེད་
པ་སྐྱེ་བ་ཞིག་བྱུང་། ལུས་ལ་བལྟས་ཙ་ན་ཡང་རང་བཞིན་གྱིས་དངས་ལ་སྣུམ་
བག་དང་ལྡན་པ་དང༌། ལག་པ་ལ་བལྟས་པས་ཕྱི་གསལ་ནང་གསལ་ལྟ་བུ་
ཞིག་བྱུང་ནས། དགེ་སྦྱོར་ཤིན་ཏུ་འཕེལ་བ་སྐྱིད་པ་ཞིག་བྱུང་། དེ་ནས་དགུན་
སོ་དེར་བླ་མ་ཤཱཀ་རིན་པའི་ཞལ་ཏ་ལ་འདིར་སྡོད་ལ། རིན་པོ་ཆེ་གུ་རུ་པའི་
དྲུང་དུ། ད་ལོ་ཆོས་ཉོན་གསུང་། ཞལ་ཏ་གནང་བས། རིན་པོ་ཆེ་གུ་རུའི་དྲུང་
-265-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
དུ་རྫོགས་ཆེན་སྙིང་ཁྲིད་ཉན་ཅིང་། སག་ཡ་བྲག་ཕུག་ཏུ་བསྡད་པ་ལ་མཐུན་
རྐྱེན་ཆེར་མེད་པས་ནམ་ཟླ་གྲང་བ་དང་། མི་མང་གི་ཁྲོད་དུ་འགྲོ་བ་དང་།
དཀའ་ཐུབ་བཅུད་ལེན་བྱེད་པ་མི་འགྲུབ་པར་འདུག་སྙམ་པས་དེར་ཚོགས་ཆུང་
རེ་ཙམ་བྱུང་བའི་ཟན་སྐམ་རྣམས་ལ་མཁན་པོ་བྱས་ནས། ཟན་རྡོག་རེ་ལ་ཚལ་
དྲུག་དྲུག་ཏུ་བྱས་ནས། ཞག་གསུམ་གྱི་འཚོ་བ་བྱས། ཚོགས་འཁོར་ཚོགས་ཆང་
དང་བཅས་པ་རྣམས་ཀྱིས་འཕྲལ་ཕྱིར་ནས། ཟན་སྐམ་རྒྱལ་ཆུང་ཙམ་བྱུང་ཞིང་།
ཆོས་ཐོན་ནས་ཟན་སྐམ་རྐྱལ་ཆུང་གང་དང་། གཏོར་ཕྱེ་འགྱེད་མཁན་བྱུང་བ་
བསགས་པས་རྩམ་པ་དུམ་གཅིག་ཡོད་པ་ལ་དམིགས་རྟེན་བྱས་ནས། དེར་
མཚམས་དམ་པོ་བྱས་ནས་བསྡད་པ་དྲག་པར་འདུག་སྙམ་པ་བྱུང་། །སྡོད་ས་མི་
ཚོང་ སར་ བྱས་ ནས། ཁོང་རྣམ་ པའི་ ཕུད་ ལ་ ཕར་ འབོད་ ཚུར་ འབོད་དང་།
བཟའ་བཏུང་གི་ལན་མཇལ་རེས་རྣམས་མཐོང་ནས་དུང་འདྲ་དེ་ཡང་ལྡང་སྟེ།
དགེ་སྦྱོར་གྱིའང་སད་དུ་འགྲོ་བ་འདུག་སྙམ་ནས། དེར་མཚམས་དམ་པོ་ཞིག་
བྱས་ནས་ཟླ་བ་གསུམ་གྱི་བར་དགེ་སྦྱོར་ལ་ཞུགས་པས། དགེ་སྦྱོར་འཕེལ་ཞིང་
ཉམས་རྟོགས་རྣམས་ཀྱང་ཅི་རིགས་པ་བྱུང་། ཁྱད་པར་ནུབ་གཅིག་གི་རྨི་ལམ་
ན་གཙང་པ་བྲོ་པ་ཤིང་རྩེད་བྱེད་པའི་ཤིང་བཙུགས་པའི་ཐག་པ་གཅིག་ལ་
འཇུས་པ་སྙམ་བྱེད་པ་ཞིག་ལ་སྐྱེ་དམན་མང་པོ་ཞིག་གིས་ཐག་པ་དེ་ནས་
འཐེན་པས་ནམ་མཁའ་ལ་ཡེར་ཁྱེར་བ་སྙམ་བྱེད་པ་ཞིག་ལ། ནམ་མཁའ་ལ་
ཕྱག་ན་རྡོ་ རྗེའི་སྐུ་ཡིན་སྙམ་པ་འམ། རེས་འགའ་སངས་རྒྱས་སྟོང་བཞུགས་
པའི་ཐང་ཁ་གཅིག་ཡིན་པ་སྙམ་བྱེད་པ་ཞིག་ལ། ལུས་སེམས་ལ་བདེ་སྟོང་གི་
ཉམས་ཁྱད་པར་ཅན་སྐྱེས། དེའི་མོད་ལ་གཉིད་སད་བྱུང་། ལུས་ལ་བདེ་བས་
-266-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
ཁྱབ་ཅིང་། སེམས་ལ་གཟུང་འཛིན་གྱི་རྟོག་པ་ཐམས་ཅད་རང་སར་དག་པའི
ངང་ནས། བྲག་ཕུག་དེ་འོད་གསལ་གྱིས་ལྟེམས་ཁེངས་འདུག་པའི་ངང་ནས་
དར་ཅིག་ནས་དྲན་པ་རྙེད་ཙ་ན། རྨི་ལམ་དེ་ཡང་བཟང་། ནང་གི་འོད་གསལ་
འདི་ཡང་ལེགས་སྙམ་ནས། སེམས་ལ་དགའ་བྲོད་ཀྱི་འཛིན་པ་ཞིག་ཞུགས་
འདུག་པས། དེ་ཉིད་ཀྱི་ངང་ལ་དེ་ཉིད་བླ་མར་ཤར་ནས། ཨ་ཕ་ཁྱོད་འདྲ་བ་
ཡོང་བ་མདངས་སུམ་རྨི་ལམ་གྱི་ཉམས་དུམ་པ་ཤར་བ་དང་། ད་ལྟ་འོད་གསལ་
གྱི་སྣང་བ་ཅུང་ཟད་ཤར་བ་འདི་ལ་དེ་ཙམ་གྱི་ཞེན་ཆགས། ལར་ཆོས་རྗེ་བླ་མ་
རིན་པོ་ཆེའི་སྐུ་དྲིན་ལ་བརྟེན་ནས། ཆོས་སྐུ་ཀ་དག་ཆེན་པོའི་ཀློང་ཡངས་ནས།
ལོངས་སྐུ་དངས་པ་ཞིང་ཁམས་ཀྱི་སྣང་བ་དང༌། སྤྲུལ་སྐུ་འགག་མེད་ཆེན་པོའི་
ངང་ལས། གང་ཤར་འཛིན་མེད་དུ་རང་གྲོལ་ཞིང་ཐུགས་རྗེ་བྱམས་དང་སྙིང་རྗེ་
མ་བུ་གཅིག་པ་ལ། བརྩེ་བ་ལྟ་བུའི་སེམས་ ཀྱིས་ འགྲོ་ ལ་ ཕན་པ་རྒྱ་ཆེར་
བསྒྲུབས་ཤིང་། མདོར་ན་སྐུ་གསུམ་འདུ་འབྲལ་མེད་པའི་དགོངས་པ་ལ་དུས་
ཐམས་ཅད་དུ་འབྲལ་མེད་ཉམས་སུ་ལེན་པ་འདི་འདྲའི་དོན་རྟོགས་ནས། དེ་ལྟ་
བུའི་ཉམས་ལེན་གྱི་ལྷ་རེ་མཐོང་བ་ལ་དགའ་བྲོད་རང་འཆར་ཅི་དགོས། ལར་
སྐྱིད་པ་ཡིན། སྣང་སྲིད་འོད་གསལ་དུ་ཤར་བ་འདི་སྐྱིད་པ་ཡིན། གང་
ཤར་སྐུ་གསུམ་དུ་མཐོང་བ་འདི་སྐྱིད་པ་ཡིན། བླ་མ་རིན་པོ་ཆེའི་སྐུ་དྲིན་ལ་
འཁོར་ཐབས་མི་འདུག་པ་སྙམ་ནས། བླ་མ་ལ་མོས་གུས་དཔག་ཏུ་མེད་པ་ཞིག་
ཀྱང་སྐྱེས། ད་ཅི་བྱས་ཆོས་ཡིན། གང་ཤར་ལམ་ཡིན། སྣང་སྲིད་བླ་མར་ཤར་
བ་འདི་ལྟ་བུའི་དོན་རྟོགས་པས། ཅི་བྱས་བདེ་བར་འདུག་སྙམ་པའི་རྟོགས་པ་
ཁྱད་པར་ཅན་ཞིག་ཀྱང་སྐྱེས། དེ་ནས་ཞག་ཕྱི་མའི་ཐོ་རངས་ཀྱི་རྨི་ལམ་ཞིག་
-267-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ན། ནམ་ལངས་པ་དང་ཉི་མ་རྩེ་ཤར་བ་དང་། ནམ་མཁའ་ནས་འབྲུའི་ཆར་པ་
སི་ལི་ལི་བབས་པ་ཞིག་རྨིས་པའི་མོད། སེམས་ཀྱི་ཐོག་ཏུ་བདེ་ཡ་ལེ་བའི་རྣམ་
པ་ཞིག་ལ། ངོ་བོ་དེ་དགའ་བར་ཤར་པའི་རིག་འདྲ་བ་འདུག །དེའི་མོད་ལ་
གཉིད་སད་ ཙམ་ན་ཡང་། དགའ་ ཡ་ ལེ་ ཁ་ འདྲ་ འདུག་ པས། དེའི་མོད་ལ་
དགའ་བྲོད་ཀྱི་བདུད་ཞུགས་པ་མ་ཚོར་བ་འདུག་པ་སྙམ་པའི་ངང་དེ་ལ། སྐྱག་
གཏད་མེད་དགའ་བྲོད་ཀྱི་བདུད་ཡིན་དུ་ཆུག་ཅི་བྱས་ཆོས། གང་ཤར་ལམ།
སྣང་སྲིད་བླ་མར་ཤར་དུས། བདེ་སྡུག་ཅི་བྱུང་ཡང་ཁྱད་པར་སྤུ་ཙམ་ཞིག་ཀྱང་
མེད་པར། ཐམས་ཅད་ཀུན་ཏུ་བཟང་པོའི་རོལ་པ་ཡིན་པར་གདིང་ཆོས། དེ་
ནས་དེ་ཁའི་ རྗེས་ལ་ཅི་བྱུང་ཡང་འདྲ་བ་ཡིན་པ་ལ། ཉི་མ་ཤར་བ་དེ་ཉིད་
གནས་སྐབས་སུ་སྡིག་པ་འདག་པའི་རྟགས་ཡིན་པར་གོ །འབྲུའི་ཆར་བབས་
པ་དེ་ཉིད་འབྲས་བུ་ལམ་དུ་བྱེད་པའི་རྟགས་ཡིན་པར་འདུག་པས། བླ་མ་དམ་
པ་རྣམས་ཀྱི་བཀའ་དྲིན་ཡིན་སྙམ་པའི་མོས་གུས་དུངས་པ་ཞིག་ཀྱང་སྐྱེས། དེ་
ནས་བཟུང་ནས་ལོ་དྲུག་གི་བར་ལ། ཆོས་རྗེ་རིན་པོ་ཆེ་གུ་རུ་པའི་དྲུང་གི་
ཐུགས་ རྗེས་བཟུང་ནས། དགེ་སྦྱོར་འཕེལ་ཞིང་སྐྱིད་པ། མི་སུ་ལའང་ཤེས་
འབྲེལ་ལ་སོགས་མེད་ཅིང་། དམའ་བའི་ས་བཟུང་ནས་བེམ་པོ། རྟག་ཧྲལ་
གྱིས་ཕྱིའི་འཕྱོར་ཆས་དང་། ནང་གི་དགེ་སྦྱོར་བྱེད་པའི་གོས་ཀྱི་གོ་བཅད་ཅིང་
དེ་བར་ གྱི་འཚོ་བ་དེ། ཚོགས་འཁོར་ཚོགས་ཆུང་རྣམས་ལ། ཞུས་སེ་བྱས།
དེས་མ་ལྕོག་བའི་བར་སྐབས་རྣམས་སུ་དངུལ་ཆུའི་བཅུད་ལེན་དང་། རྟག་ཏུ་ངུ་
གཉིས་ཀྱི་བཅུད་ལེན་ལ་སོགས་རྣམས་ལ་བརྟེན་ནས་བསྡད་པས། །ང་རང་
སྐྱིད་པའི་དགེ་སྦྱོར་འཕེལ་བ་དང་། ཕྱི་ལྟར་དུ་སྙིང་རྗེའི་གནས་དང༌། ཉམ་
-268-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད། ་
ཐག་པ་ལྟ་བུ་བྱུང་། དེའི་དུས་གཞན་གྱི་གྲལ་འགོར་མི་སྡོད་པ་ལ་སོགས་ལ་
བྱས་དུས། བླ་མ་རིན་པོ་ཆེ་གུ་རུ་པའི་དྲུང་ནས་ཀྱང་བཀའ་བཀྱོན་དང་། བླ་མ་
བཀྲས་དཔལ་བ་ལ་སོགས་པ་རྣམས་ཀྱིས་དམན་པའི་ཆོས་བརྒྱད་འདི་འདྲས་
ཅི་བྱེད་ཟེར་ནས་བཀའ་བཀྱོན་བྱུང་ཡང་། ང་རང་ལ་དགེ་སྦྱོར་འཕེལ་བར་བྱུང་
བས་དེ་འཐད་པར་བྱུང་། དེ་ནས་རི་མོ་ཅན་དང་། བློན་པོ་འགོས་དང་། བྱ་
འུག་ལྷ་ཁང་ལ་སོགས་པ་རྣམས་སུ་ཡང་དཀའ་ཐུབ་བྱེད་ཅིང་། སྒྲུབ་པ་ནན་
ཏན་སྙིང་པོ་བྱས་དུས། རྨི་ཉམས་དང་ཤེས་ཉམས་དང་། སྣང་ཉམས་རྣམས་
ཐན་ཐུན་བྱུང་བ་རྣམས་ཡི་གེ་གཞན་དུ་ཤེས་པར་བྱ། དེ་ནས་རིན་པོ་ཆེ་སྤྲུལ་སྐུ་
བའི་དྲུང་ལྷོ་བྲག་ནས་ཕྱགས་ཕེབས་ཏེ་མཇལ་བ་ལ་རིན་པོ་ཆེ་གུ་རུ་བ་བྱོན་
པའི་ཕྱགས་ཕྱི་ལ་ཕྱིན་ནས། རིན་པོ་ཆེ་གུ་རུ་བའི་དྲུང་དུ་ཡང་། གསང་བ་བླ་ན་
མེད་པའི་སྙིང་ཏིག་གི་ཐོག་དྲངས་དབང་གང་བརྒྱུད་ཐེག་མཆོག་གུ་རུའི་ཐུགས་
སྒྲུབ་ཚེ་བརྟན་ལུགས། དེ་ལ་སོགས་པའི་ཨོ་རྒྱན་གྱི་གཏེར་ཆོས་མང་དག་ཏུ་
ཞུས་ཤིང་ཐུགས་ལ་བཏགས། རིན་པོ་ཆེ་སྤྲུལ་སྐུ་བའི་དྲུང་དུ་ཡང་། ཡང་ཟབ་
མཁའ་འགྲོ་སྙིང་ཐིག་ཕྱག་ན་རྡོ་རྗེ་མདོ་ལུགས། ཕྱག་ན་རྡོ་རྗེ་གཏུམ་པོ་ཁྲ་ཐོག །
ཆོས་རྗེ་རིན་པོ་ཆེའི་གསུང་སྒྲོས་ཁ་ཐོར་མང་དག་ཏུ་ཐུགས་ལ་བཏགས་ཤིང་།
བདག་གི་ཕྱི་མའི་བླ་མ་དང་འཇིག་རྟེན་འདིས་ཕའི་གོ་བཅད་ནས། ཐུགས་
རྗེས་བུ་བཞིན་དུ་སྐྱོང་། དེའི་དུས་སུ་བླ་མ་རིན་པོ་ཆེ་སྟག་ཚང་པ་མཆིམས་ཕུར་
བྱོན་དུས། ཆོས་རྗེ་ཡང་དགོན་པའི་ལུགས་ཀྱི་ལྷན་ཅིག་སྐྱེས་སྦྱོར། གཏུམ་མོ་
ཞག་བདུན་མའི་ཁྲིད། ཆོས་ཀྱི་རྡོ་རྗེའི་སྦ་བཤད། བར་དོ་གནད་ཕྲེང་གི་བྱིན་
རླབས་དང་བཅས། ཐུགས་རྗེ་ཆེན་པོའི་དམར་ཁྲིད། ལྷ་བཅུ་མའི་དབང་བསྐུར་
-269-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
སྒྲུབ་ཐབས་དང་བཅས་པ། གཞན་ཡང་རི་ཆོས་ཀྱི་ཆ་ལག་ལ་སོགས་པ་ཕྱག་
རྒྱ་ཆེན་པོའི་ཆོས་མང་དག་ཏུ་ཐུགས་ལ་བཏགས། བླ་མ་རི་ཁྲོད་པ་བྱ་བྲལ་བ་
ལ། རྒྱུད་ ཕྱིའི་ངོ་སྤྲོད། གདམས་པ་དང་ཚགས་ ཀྱི་མགོ་བྱས། རྒྱུད་ཕྱི་མ་ཆ་
ལག་དང་བཅས་པ་རྣམས་ཀྱི་པོད་ལུང་། ཞལ་གདམས་དང་བཅས་པ་གནང་།
ཆོས་ཀྱི་རྗེ་རིན་པོ་ཆེ་བསོད་ནམ་རྒྱལ་མཚན་པའི་དྲུང་ནས་མཁན་པོ་མཛད།
སློབ་དཔོན་མན་ཙུ་ཤྲཱི་པའི་དྲུང་ནས་སློབ་དཔོན་མཛད། མཁན་ཆེན་བཀྲས་
སངས་བའི་དྲུང་ནས་གསང་སྟོན་མཛད། །
ལོ་བཅོ་བརྒྱད་ཀྱི་ཐོག་ཏུ་བསྙེན་པར་རྫོགས་པ་ཐོབ་ཅིང་། གཞན་ཡང་
ཆོས་རྗེ་རིན་པོ་ཆེ་པའི་དྲུང་དུ་དཔལ་དུས་ཀྱི་འཁོར་ལོ། བརྟག་གཉིས། གུར།
སམ་བྷུ་ཊི། སྡུད་པ་རྩ་འགྲེལ། སྦྱོར་བ་ཡན་ལག་དྲུག དྲུང་པ་ཉིད་ཀྱིས་མཛད་
པའི་ཁྲིད་ཡིག་རྫོགས་པ། གཟེར་ལྔ་ལམ་འབྲས་རྣལ་འབྱོར་བཞི། ཤིན་ཏུ་
སྤྲོས་མེད། སྦྱོར་ཡུལ་དྲུང་པ་ཉིད་ཀྱིས་མཛད་པའི་དམར་ཁྲིད། བདེ་མཆོག་
ལུགས་ཀྱི་དབང་མངོན་རྟོག་དང་བཅས་པ། ཆོས་རྗེ་རྒྱལ་སྲས་ཐོགས་མེད་
བས་མཛད་པའི་བླ་མའི་རྣལ་འབྱོར། གསོལ་འདེབས་དང་བཅས་པ། རྡོ་རྗེ་
འཇིགས་བྱེད་ ཀྱི་ སྒྲུབ་ཐབས། རྡོ་ རྗེ་ དབྱངས་ཅན་མ་དཀར་མོ། དམར་མོ།
ཙརྩི་ཀའི་སྒྲུབ་ཐབས་ལ་སོགས་པ་དང་། ཆོས་རྗེ་འཕགས་པས་མཛད་པའི་
མཎྜལ་འབུལ་ཆོག་གསོལ་འདེབས་དང་བཅས་པ། བླ་མ་ཤཱཀ་རིན་པའི་དྲུང་
དུ། ཨུ་རྒྱན་བསྙེན་སྒྲུབ་གེགས་སེལ་དང་བཅས་པ། རི་ཆོས་སྐོར་གསུམ་དང་
བཅས་པ་མང་དག་ཏུ་ཐོབ་ཅིང་། མདོར་ན་དཀའ་ཐུབ་དང་ཆུ་འཐུང་གི་ལྟོ་གོ་
བཅད་ཅིང་། བེར་པོ་སྟག་རལ་གྱིས་གོས་གོ་བཅད་ནས་སྒྲུབ་པ་ནན་ཏན་སྙིང་
-270-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
པོར་བྱས་པ་ལ་ལྕགས་རི་མུ་ཁྱུད་ཀྱི་ནང་དུ། གསང་སྤྱོད་དཔྱིད་ལོ་གཅིག་
བསྐྱངས་པ་ལ། དགེ་སྦྱོར་ཤིན་ཏུ་འཕེལ་ཞིང་ལུས་སེམས་བདེ་བའི་ཐད་ནས།
བསམ་ཡས་པར་ཁང་དུ་ཉལ་དུས་ནུབ་གཅིག་རྨི་ལམ་དུ། དབུ་རྩེ་སྟོད་པདྨ་
ཅན་ཀྱི་སྟེང་ན་ཡོད་པ་སྙམ་བྱེད་པ་ལ། མདུན་གྱི་ནམ་མཁའ་ལ་འོད་ཀྱི་ལྷ་མོ་
གསུམ་གར་བྱེད་ཅིང་སྙན་པའི་གླུ་དབྱངས་སྒྲོགས་པའི་ནང་ལ་རིགས་ཀྱི་བུ་སྔ་
མ་ལྟར་གྱིས་ཤིག་ལན་གསུམ་གསུངས་ནས། འཇའ་ལྟར་ཡལ་བར་གྱུར་པའི་
མོད་ལ་གཉིད་སད་བྱུང་ནས། ལུས་ལ་བདེ་སྟོང་གི་ཉམས་ཁྱད་པར་ཅན་དང་།
སེམས་རྟོག་མེད་ཀྱི་ངང་དུ་ཏིང་ངེ་འཛིན་ལ་ཡུན་རིང་དུ་གནས་པ་གྱུར། ལྷ་
སར་ཕྱིན་དུས་གཅིག་ཙ་ན། བླ་མ་ཤཱཀ་རིན་པའི་དྲུང་ནས། ངེད་དཔོན་སློབ་
གཉིས་ཀྱིས་ཇོ་བོ་རིན་པོ་ཆེའི་ལྕགས་སྒོའི་མདུན་དུ། བླ་མ་བརྒྱུད་པ་དང་། ཞི་
ཁྲོའི་བསྐང་བཤགས་བྱས་དུས། སྟེང་གི་གདུང་གསེབ་ནས། གོས་ཆེན་ཁ་དོག་
གསུམ་བསྣོལ་བའི་མེ་ཏོག་ལ་མུ་ཏིག་བརྒྱུས་པ་ཞིག བདག་གི་སྤྱི་གཙུག་ཏུ་
རང་བཞིན་གྱིས་བབས་བྱུང་བས། བླ་མ་རིན་པོ་ཆེ་ཤཱཀ་རིན་པའི་གསུང་ནས།
འདི་རྟེན་འབུལ་ལེགས་ཤིང་། ལ་ཉེ་བཟང་བ་ཡིན་གསུང་ནས་དགྱེས་ཚོར་
ཆེན་པོ་མཛད། ངེད་རང་ལའང་དེས་འཕྲོད་པ་བཞིན་བྱུང་བས། མཁན་ཆེན་
རིན་པོ་ཆེ་ཕྱོགས་ལས་རྣམ་པར་རྒྱལ་བའི་དྲུང་དུ། བླ་མའི་རྣལ་འབྱོར་དང་།
སྦྱོར་བ་ཡན་ལག་དྲུག་གི་ངོ་སྤྲོད་དང་བཅས་པ། ཡི་གེ་བརྒྱ་པའི་ལུང་། ཐུགས་
རྗེ་ཆེན་པོ་འགྲོ་བ་འདུལ་བའི་ལུང་དང་བཅས་པ་རྣམས་གནང་། ཆོས་རྗེ་ཀུན་
གཞོན་པའི་དྲུང་དུ། བླ་མའི་རྣལ་འབྱོར་ངོ་སྤྲོད་དང་བཅས་པ། སྐྱེས་མཆོག་
ཆོས་རྗེའི་གསུང་སྒྲོས་ཁ་འཐོར་བ་ཡང་འགའ་གནང་། མཁན་ཆེན་དྷརྨཱ་ཤྲཱི་པའི་
-271-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དྲུང་དུ། བློ་སྦྱོང་ཐུན་གཅིག་པ་སྙིང་པོ་དོན་གསུམ། སུམ་པ་ལོ་ཙྪ་དང་མཁའ་
འགྲོའི་བརྡའི་ངོ་སྤྲོད་གསུང་སྒྲོས་དང་བཅས་པ་རྣམས་གནང་། སྐྱིད་སྡུག་ལམ་
ཁྱེར། སྒྲོལ་མ་མཎྜལ་བཞི་པ། སྒྲོལ་མ་དཀར་མོ་ནང་སྒྲུབ་ཏུ་བྱ་བའི་ལུང་ཐོབ།
སློབ་དཔོན་གཞོན་ནུ་རྡོལ་གྱི་དྲུང་དུ། ཡེ་ཤེས་ཁྱུང་ཁྲའི་ལུང་ཐོབ། གནོད་སྦྱིན་
ཨ་པ་ར་ཙིཏྟའི་སྒྲུབ་ཐབས། གཞན་ཡང་གཅོད་ཡུལ་གྱི་གདམས་པའི་སྐོར་
མང་དུ་ཐོབ། བླ་མ་བསོད་ཤེ་བའི་དྲུང་དུ་རི་ཆོས་ཀྱི་ཟབ་པའི་དབུགས་བཞི་
བར་དོའི་གདམས་པ། བར་དོ་བྱང་ཆུབ་ སེམས་ ཀྱི་ ཁྲིད། ཀུན་ཏུ་བྱང་ཆུབ་
སེམས་ཀྱི་ཁྲིད། ཀུན་རྫོབ་བྱང་ཆུབ་སེམས་ཀྱི་ཁྲིད། གཏུམ་མོའི་གཞུང་ཁྲིད།
སྦ་བཞིའི་ངོ་སྤྲོད། སྦ་བཞིའི་འཁྲུལ་འཁོར། ཆོས་རྗེ་ཡང་དགོན་པའི་བཀའ་
ཤོག་གཏུམ་མོའི་འཁྲུལ་འཁོར་ཉི་ཤུ་པ་ལ་སོགས་གདམས་པ་མང་དག་ཏུ་
གནང་། རིན་པོ་ཆེ་ཆོས་དབྱིངས་པའི་དྲུང་དུ་སེམས་ཁྲིད་ཡིད་བཞིན་ནོར་བུའི་
ཁྲིད། ཤོག་དྲིལ་བཞིའི་ལུང་རྒྱབ་ཆོས་ནོར་བུའི་ཕྲེང་བ། ཕྱག་རྒྱ་ཆེན་པོའི་སྒང་
དྲིལ། ཞང་རིན་པོ་ཆེའི་བཀའ་འབུམ་པོ་ཏི་གཉིས། ཛམ་བྷ་ལ་སེར་པོ། ནག་
པོ། མགོན་པོ་ཕྱག་བཞི་པ། གཟེར་ལྔ་ཞལ་ཀྱལ་མ་དང་བཅས་པ་གནང་། དེ་
ལ་སོགས་པའི་མཁས་གྲུབ་ཀྱི་བླ་མ་དམ་པ་རྣམས་མང་དུ་བསྟེན་ཅིང་། ལྗགས་
ཀྱི་པད་མོ་དང་། གསུང་གི་བདུད་རྩི་མྱངས་ནས། ཨུ་རྒྱན་ཨེ་ཝཾ། ཡེར་པ། ལྷ་
ས་ པོ་ ཏ་ རི། སྒྲགས་ རོ་བོ། བྱམས་ སྡིངས། ཡར་འབྲོག་ ཞལ་ དྲོ་ དགོན་ པ།
རྒྱལ་ནང་རས་ལྕགས་མཚོ། མཁའ་ར་མཚོ་ལ་སོགས་པའི་དབེན་གནས་དང་།
ཨོ་རྒྱན་པདྨ་དང༌། སྔར་གྱི་གྲུབ་ཆེན་གོང་མ་རྣམས་ཀྱིས་བྱིན་ཀྱིས་བརླབས་
པའི་གནས་མཆོག་རྣམས་སུ་སྒྲུབ་པའི་རྒྱལ་མཚན་བཙུགས་ཤིང་། ལྟོ་གོས་ལ་
-272-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
གྱོང་བསྐུར། དམའ་བའི་ས་བཟུང་། ཧྲུལ་པོའི་གོས་གྱོན་ནས། སྤྱིར་གྱི་བསྟན་
པ་རིན་པོ་ཆེ་དང་སྒོས་ཀྱི་རྫོགས་པ་ཆེན་པོའི་ཞབས་འདྲེན་དུ་མ་སོང་བ་བྱེད་
པའི་ཁུར་ཆེན་པོ་ཁུར་ནས། སྒྲུབ་པ་ནན་ཏན་སྙིང་པོར་བྱས་དུས། བླ་མ་ཡི་
དམ་མཁའ་འགྲོ་རྣམས་ཀྱིས་བྱིན་གྱི་རླབས་ཞུགས་ཤིང་། ཐུགས་རྗེས་བཟུང་
བ་ལ་བརྟེན་ནས་ལུས་ངག་ལའང་ཉམས་དང་རྟོགས་པ་མཚོན་རེ་བྱུང་པ་ལ་
དགའ་བྲོད་ལ་སོགས་པའི་བདུད་དུམ་པ་རེ་ཞུགས་དུས། དཀོན་མཆོག་གི་
ཐུགས་རྗེ་ལ་བརྟེན་ནས། བདུད་དེ་ངོས་ཟིན་དུས། བདུད་དེ་ཁ་ལམ་དུ་སོང་
ནས། དགེ་སྦྱོར་གྱི་བོགས་རྒྱངས་པ་རེ་ཡོད་པ་བྱུང་ཞིང་། ཁྱད་པར་ཨོ་རྒྱན་གྱི་
སློབ་དཔོན་ཆེན་པོ་པདྨ་འབྱུང་གནས། པཎ་ཌི་ཏ་ཆེན་པོ་བི་མ་ལ་མི་ཏྲཱ་གཉིས་
ཀྱིས་ཐོག་དྲངས་པའི་གྲུབ་ཆེན་ཉི་ཤུ་རྩ་ལྔས་བྱིན་གྱིས་བརླབས་པའི་དབེན་
གནས་མཆིམས་ཕུ་དགེའུ་དགེ་གོང་བློན་བོ་མགུལ། སག་མ་བྲག་ཕུག་རི་མོ་
ཅན་རྣམས་ སུ་དྲིན་ཅན་ རིན་པོ་ཆེ་འོད་གསལ་རང་ གྲོལ་ གྱི་ཐུགས་ རྗེས་
གཟིགས། ཞབས་ལ་བཏུད། ལོ་དྲུག་གི་བར་སྒྲུབ་པའི་རྒྱལ་མཚན་བཙུགས་
ཤིང་། ལོ་དྲུག་གི་བར་ལ་ཇོ་བོ་བཟང་ནས་འབུལ་མཁན་མེད། སྙིང་རྗེ་ནས་
སྟེར་མཁན་མེད་པས་ང་རང་གིས་ཀྱང་ལྟོ་གོས་ཀྱི་ཕྱིར། སྡུག་དོགས་ནས་
བསོད་སྙོམས་ལ་སོགས་པ་དང་། མདའ་ན་མར་ལ་འདོད་ཡོན་གཉེར་བ་ལ་
སོགས་པ་མ་བྱས་པར་འདག་འབྱར་དང་རི་ནས་མི་འབེབས་པ་ལ་དཀའ་ཐུབ་
བཅུད་ལེན་ཚོགས་སུ་བྱུང་བའི་སྐལ་བ་རྣམས་ལ་བརྟེན་ཅིང་། གོས་བེར་པོ་
རྟག་ཧྲལ་ཤ་འགག །གཉལ་ཚོས་དཀར་པོར་སོང་བ་གཅིག་ལ་བརྟེན་ནས་
བསྡད། དེ་དུས་རིན་པོ་ཆེ་གུ་རུ་བས་ཐུགས་ལ་བཏགས་ཀྱང་། བདག་གི་
-273-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དཀོར་ལྕིའི་དོགས་ནས། རྩམ་ནས་ན་བཟའ་ལ་སོགས་པ་ཅི་གནང་ཡང་མ་
ཞུས་པ་ཡིན། སྒྲུབ་པ་ནན་ཏན་སྙིང་པོར་བྱས་དུས། སྦྱོར་དྲུག་གི་གེགས་དང་།
ཤིག་གེགས་ལ་སོགས་པ་བྱུང་ཡང་། དེ་རྣམས་ཐམས་ཅད་ཀྱང་བླ་མ་དཀོན་
མཆོག་གི་ཐུགས་རྗེ་དང་
། ང་རང་གི་མོས་གུས་ལ་བརྟེན་ནས་ལམ་གྱི་བོགས་
སུ་སོང་ནས། རིན་པོ་ཆེ་པ་དང་། བླ་མ་ཤཱཀ་རིན་པ། བླ་མ་ཏེ་རྩེ་བ་རྣམས་
ཀྱིས་དབུ་མཛད། དགེའུ་ན་བཞུགས་པའི་གྲ་རོགས་གྲོགས་མཆེད་ཡོན་བདག་
ཕོ་མོ་དང་བཅས་པ་ཐམས་ཅད་ཀྱིས་ཐུགས་རྗེས་གཟིགས། བྱམས་པོ་བྱས་པ་
ལ་བརྟེན་ནས། ཨན་དགེ་སྦྱོར་མི་འཕེལ་ཞིང་སོ་མ་གསོད་པར་བྱུང་བས།
ངེད་རང་གྲོགས་མཆེད་ཀྱིས། བྱ་ཆུ་མིག་ལ་སོགས་པའི་རི་བྲག་དུམ་པ་བརྟེན་
ཅིང་། ལྷག་པར་བྱ་ཆུ་མིག་ཏུ་བསྡད་དུས་ལོ་ལྔ་ཙམ་གྱི་བར་ལ། དགེ་སྦྱོར་
འཕེལ་ཞིང་སྒྱུ་ལུས་བདེ་བ། ཉམས་དང་རྟོགས་པ་ལ་སོགས་ཀྱང་ངང་གིས་
འཕེལ་བར་བྱུང་བའི་ཐད་ནས་ཡོན་བདག་ཕོ་མོ་ལ་སོགས་པ་ཐན་ཐུན་གྱིས་
ཚོར་ནས། སེམས་ལ་ཕན་པའི་གདམས་ངག་ཀྱང་ཐན་ཐུན་སྟོན་དགོས་པ་བྱུང་
ཞིང་། དེ་དག་གི་ཐད་དུ་ལག་ན་ཅི་ཡང་མེད་དུས། ཆོས་རྗེ་རིན་པོ་ཆེའི་བཅོ་
བརྒྱད་མཆོད་པ་བྱེད། གཞན་ལ་སྟེར་རྒྱུ་མ་བྱུང་ཙ་ན། ང་རང་གི་སྤོལ་ཏ་ཕོར་
བ་ཁ་མཐོ་བ་དང་། སྐྱོ་ཚ་ཚྭ་བྲོ་བ་དང༌། གཏོར་མ་ཕོར་བ་རེ་ལ་བརྟེན་ནས་
མཆོད་པའི་གོ་བཅད་ཅིང་། དེ་རིང་ཡོན་བདག་ཕོ་མོ་རྣམས་ཀྱིས་ཕུལ་བའི་
སྤྱོད་པ་རྣམས་ཆུད་ཟོས་ལ་མ་སོང་ཞིང་། དོན་ཡོད་པར་བྱ་བའི་ཕྱིར་དུ་ཟླ་བ་
བྱུང་ངོ་ཅོག་གི་བཅོ་བརྒྱད་མཆོད་པ་ལ། མཁའ་ འགྲོ་ ཆོས་ སྐྱོང་ལ་གཏོང་
ཚོགས་དང་། རི་ཁྲོད་ན་བཞུགས་པ་རྣམས་ལ་ཚོགས་ཀྱི་འཁོར་ལོས་མཉེས་
-274-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
པར་བྱས་ཤིང་། གཞན་ལོ་དུས་ཀྱི་བཅོ་བརྒྱད་མཆོད་པ་ལ། ང་རང་གང་ཡོད་
དུ་སོ་སོའི་ཕྱག་ཏུ་གྲལ་འགྱེད་དང་བཅས་པ་བསྒྲུབས་པའི་བྱིན་བརླབས་ཀྱིས་
ཅུང་དྲག་ཏུ་སོང་ནས། ཐན་ཐུན་བྱུང་བ་རྣམས་བསམ་ཡས་ལ་འཚོགས་སུ་ལོ་
བཅག་མའམ། ལོ་རེ་བཞིན་དུ་དགེ་འདུན་ཚོགས་པ་རྒྱ་མཚོ་ལྟ་བུ་ལ་བསྙེན་
ཅིང་བཀུར་བ་དང་། དེ་སྟེང་རིན་པོ་ཆེ་གུ་རུ་པའི་དྲུང་ནས་ལ་གསོལ་བ་མ་
ཐེབས་པའི་དུས། ཆོས་རྗེ་རིན་པོ་ཆེ་དེ་ཉིད་ཀྱི་ཐུགས་དགོངས་ལ། སྐྱིད་སྨད་
ལ་སོགས་པའི་ཆོས་སྡེ་རྣམས་སུ། མང་ཇ་འབུལ་བ་དང་བཅས་པ་ཞིག་བསྒྲུབ་
ན་དགོངས་པ་ཡོད་པ་ལ་ཐུགས་དགོངས་མ་རྫོགས་པར་གཤེགས། ད་ང་རང་
གི་རིན་པོ་ཆེའི་ཞབས་ཏོག་གཞན་འགྲུབ་པ་དེར་ནི་མི་འདུག་ཆོས་རྗེ་རིན་པོ་ཆེ་
དྲི་མེད་པའི་ཕྱག་སྲོལ་མི་ཉམས་པ་དང་། དྲུང་པ་དེ་ཉིད་ཀྱིས་ཀྱང་ཐུགས་
དགོངས་ལམ་ལུས་དེ་འདྲ་བར་དེ་རྫོགས་པར་བྱ་བའི་ཕྱིར་དུ། བསམས་ཡས་
སུ་བླ་ཆེན་པས་གཙོ་མཛད་ཚོགས་པ་རྒྱ་མཚོ་ལྟ་བུ་ལ་ཚར་འགྱེད་དང་བཅས་
པ། བླ་མ་བཀྲ་ཤིས་དཔལ་བས་དབུ་མཛད་མཆིམས་ཕུ་བ་རྣམས་ལ་ཚོགས་ཀྱི་
འཁོར་ལོ། བྱམས་སྡིངས། རི་བོ་བྱ་ཆུ་མིག་རྣམས་སུ་ཡང་ཚོགས་འཁོར་འགྱེད་
དང་བཅས་པ། སྐྱིད་སྨད་ཀྱི་ཆོས་སྡེ་རྣམས་སུ་མང་ཇ་འགྱེད་འབུལ་ནོད་དང་
བཅས་པ། གུང་ཐང་མེ་ཏོག་མཆོད་པ་རྩེ་ཐང་གཉིས་སུ་མང་ཇ་འབུལ་ནོད་དང་
བཅས་པ་བསྒྲུབས་ནས། དད་པས་སྦྱིན་པ་ཆུད་མ་ཟོས་པ་བྱས་ཤིང་། དེའི་
ཁུལ་ནས་རང་གི་ལུས་ངག་ཡིད་གསུམ་དགེ་བ་ལ་བསྐུལ་བ་དང་། སེམས་
ཅན་ལ་ཕན་ཅི་ཐོགས་མདོར་ན་སྟོད་སྨད་ཆུ་ལྷོ་བྱང་རྣམས་སུ་ཐ་ན་གཏོར་མ་
ཕོར་བ་རེ་ཡན་གྱིས་སེམས་ཅན་ལ་ཕན་པ་ཅི་འགྲུབ་བྱས་ཤིང་། རང་ལས་ཅུང་
-275-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
ལྷག་པ་རྣམས་ལ་འདུན་པ་ཆེན་པོས་མོས་པ་དང་། གུས་པ་དཔག་ཏུ་མེད་པས་
སངས་རྒྱས་སུ་བསྒོམས་པ་དང་། རང་དང་མཉམ་པར་གྱུར་བ་རྣམས་ལའང་
མཐོ་གནོན། ཆགས་སྡང་འགྲན་སེམས་སྤངས་ནས་དག་པའི་སྣང་བ་ཁོ་ན་
བསྒོམས། བླ་མའི་འདུ་ཤེས་སུ་དམ་བཅས་པ་དང༌། རང་ལས་དམན་པར་
གྱུར་པ་རྣམས་ལའང་ཞེ་སྡང་པ་དང་། ཁྱད་དུ་གསོད་པ་ཐམས་ཅད་སྤངས་ནས་
བྱམས་པ་དང༌། སྙིང་རྗེ་ཕྱོགས་རིས་མེད་པས། ལུས་ངག་ཡིད་གསུམ་གྱི་སྒོ་
ནས་ཕན་པ་ཅི་འགྲུབ་བགྱིས་ཤིང་། མདོར་ན་དམའ་བའི་ས་བཟུང་། ཧྲུལ་
པོའི་ གོས་གྱོན། དཀའ་ཐུབ་དང་བཅུད་ལེན་ལ་བརྟེན་ གྱིན། ཕྱོགས་མཐའ་
དག་ཏུ་བླ་མ་དགེ་བཤེས་གཉེན་མཁས་བཙུན་བཟང་གསུམ་བཞུགས་ཟེར་བ་
རྣམས་ ཀྱི་ ཞབས་ དྲུང་ དུ་ ཕྱིན་ ནས་ གདམས་ བའི་ རྩ་ གདར་ བཅད་ ཅིང་།
མཆིམས་ཕུ་ལ་སོགས་པའི་དབེན་གནས་ཁྱད་པར་ཅན་རྣམས་སུ་སྒྲུབ་པ་ནན་
ཏན་སྙིང་པོར་བྱས་པས། དེ་དང་མཐུན་པའི་བྱིན་རླབས་དག་ཡོན་ཏན་ཀྱང་
མཚོན་རེ་སྐྱེས་པ་ལགས་པས་། ད་ཕྱིན་ཆད་བདག་གི་རྗེས་སུ་འཇུག་པའི་བུ་
སློབ་རྣམས་ཀྱང་། ཡར་བླ་མ་དཀོན་མཆོག་ལ་མོས་གུས། མཉམ་པར་གྱུར་པ་
རྣམས་ལ་དག་པའི་སྣང་བ། དམན་པར་གྱུར་པ་རྣམས་ལ་ཕ་མའི་འདུ་ཤེས་
ཀྱིས་ཕྱོགས་རིས་མེད་པའི་བྱམས་པ་དང༌། སྙིང་རྗེ་བྱང་ཆུབ་ཀྱི་སེམས་ཟུང་དུ་
ཆུད་པའི་སྒོ་ནས་ཕན་པ་རྒྱ་ཆེར་སྒྲུབ་པ་དང་། གཞན་ཡང་བླ་མ་དང་ཆོས་ལ་
ཕྱོགས་རིས་དང་བདག་བཟུང་མི་མཛད་པར། མཁས་ཤིང་གྲུབ་པ་བརྙེས་པའི་
བླ་མ་དམ་པ་རྣམས་བསྟེན། ཐོས་པས་ཕྱིའི་སྒྲོ་འདོགས་གཅོད། བསམ་པས་
ནང་ གི་ སྒྲོ་ འདོགས་ གཅོད་ ཅིང་། སྒོམ་ པས་ ཕྱི་ནང་ གསང་ གསུམ་ གྱི་ སྒྲོ་
-276-



འཁྲུལ་ཞིག་སངས་རྒྱས་དབོན་པོའི་རྣམ་ཐར་ནོར་བུའི་གསལ་བྱེད།
འདོགས་ཐམས་ཅད་ཆོད་པར་བྱས་ནས། དབེན་པའི་གནས་སུ་སྒྲུབ་པ་ནན་
ཏན་སྙིང་པོར་མཛོད་ཅིག །དེ་ལྟར་མཛད་པས་བླ་མའི་བྱིན་རླབས་རྒྱུད་ལ་
ཞུགས། ཡི་དམ་མཁའ་འགྲོས་བྱིན་གྱིས་བརླབས་པའི་དུས་སུ་གཞན་དོན་བྱེད་
པ་ལ་ལུས་ངག་ཡིད་གསུམ་གྱི་གྱོང་དང་
། སྐྱེ་བོའི་ལོག་སྒྲུབ་ལ་སོགས་བཟོད་
པ་དང་། རང་དོན་གྱི་འཁྲིས་མ་ཞུགས་པ་མཛད་ནས། བསྟན་པ་རིན་པོ་ཆེའི་
ཁུར་ཆེན་པོ་བསྣམས་པ་དང་
། བླ་མ་དམ་པ་རྣམས་ཀྱི་ཕྱག་སྲོལ་མི་ཉམས་
ཤིང་། ཐུགས་དགོངས་རྫོགས་པར་བྱ་བའི་ཕྱིར་དུ་འཇིག་རྟེན་འདིའི་ཆོས་དང་
མི་མཐུན་པའི་བྱ་བ་ཅི་དང་ཅི་ཡིན་པ་ཐམས་ཅད་རིང་དུ་དོར་བ་དང་། ཆོས་
དང་མཐུན་པའི་བྱ་བ་གང་ལ་འང་བརྩོན་པས་སྐྱོ་ངལ་དང་། ཕྱོགས་རིས་མེད་
པའི་སྒོ་ནས་འགྲོ་བ་སེམས་ཅན་གྱི་དོན་རྒྱ་ཆེན་པོ་བསྒྲུབ་པར་བརྩོན་པ་ཐུགས་
ལ་འདོགས་པར་ཞུ། ཚུལ་འདི་ཉིད་རྣལ་འབྱོར་གྱི་དབང་ཕྱུག་ཆེན་པོ་ནམ་
མཁའི་སྙིང་པོས་བྱིན་གྱིས་བརླབས་པའི་ཀུ་སུ་ལུའི་བྱ་བྲལ་བ་ཤེས་རབ་རྒྱ་
མཚོས། བླ་མ་རྡོར་བསམ་ བླ་ མ་ནམ་ རིན། བླ་མ་སངས་རྒྱས་རྒྱལ་མཚན་
རྣམས་ཀྱིས་བསྐུལ་བའི་ངོར། སྟག་གི་ལོ་ཟླ་བ་བརྒྱད་པའི་ཚེས་བཅུ་གསུམ་ལ་
བབས་པ་སངས་རྒྱས་མྱ་ངན་འདས་ནས་ལོ་སུམ་སྟོང་བཞི་བརྒྱ་ཉི་ཤུ་རྩ་དྲུག་
སོང་བའི་དུས་ན། ཆུ་མིག་དཔལ་གྱི་དབེན་གནས་སུ་སྦྱར་བའོ།། །།
-277-



༄༅། །ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་
མེ་ཏོག་གི་ཕྲེང་བ་ཞེས་བྱ་བ་བཞུགས་སོ། །
གང་ཞིག་དབྱིངས་ལས་མི་གཡོ་གདོད་མའི་མགོན། །རང་བྱུང་ལྷ་ནི་
ཀུན་ བཟང་ ཡབ་ ཡུམ་ དང་། །རྡོ་ རྗེ་ འཆང་ སོགས་ བརྒྱུད་པའི་ བླ་ མ་ ལ། །
གསོལ་བ་འདེབས་སོ་བྱིན་གྱི་བརླབ་ཏུ་གསོལ། །ཡི་དམ་དཀྱིལ་འཁོར་ལྷ་
ཚོགས་ ལྷག་ པའི་ ལྷ། །མཁའ་ འགྲོ་ དམ་ ཅན་ རྒྱ་ མཚོའི་ ཚོགས་ རྣམས་
ཀྱིས། །དངོས་གྲུབ་རྣམ་པ་གཉིས་སྩོལ་བར་ཆད་སོལ། །བདག་ཉིད་དད་པའི་
ཡིད་ རབ་ གཡོས་ པ་ ལས། །དད་ ལྡན་ སློབ་ མའི་ དང་ བ་ འདྲེན་ བྱེད་ དུ། །
དཔལ་ལྡན་བླ་མའི་རྣམ་ཐར་མདོ་ཙམ་བྲི། །དེ་ལ་ནོངས་པ་མཆིས་ན་བཟོད་
མཛད་རིགས། །
དེ་ལ་འདིར་བདག་གི་བླ་མ་དམ་པ་རྣལ་འབྱོར་གྱི་དབང་ཕྱུག་དེ་ཉིད། །
དང་པོ་ཡུལ་མཆོག་ཏུ་གྱུར་པ་རིགས་རུས་ཀྱི་ཆེ་བར་སྐུ་བཞེས་ཚུལ། གཞོན་
ནུའི་ཚེ་ནས་ཆོས་ཀྱི་སྐལ་བ་ཡོད་ཚུལ། དེའི་སྟོབས་ཀྱིས་ཆོས་ཀྱི་སྒོར་ཆུད་
ཚུལ། དེ་ལས་མཁས་གྲུབ་ཀྱི་བླ་མ་བསྟེན་ཚུལ། དེ་རྣམས་ལས་དམ་པའི་ཆོས་
ལ་ཐོས་བསམ་སྒོམ་པ་མཛད་ཚུལ། དེ་ནས་གྲྭ་བུ་སློབ་དང་སེམས་ཅན་སྤྱི་ལ་
ཕན་པ་མཛད་ཚུལ། བར་ཆད་དང་ལོག་འདྲེན་བཏུལ་ཚུལ། ཡི་དམ་ལྷའི་སྣང་
བ་ ཐོབ་ ཚུལ། བླ་ མ་ རྣམས་ ཀྱིས་ ལུང་ བསྟན་ ཐོབ་ ཚུལ། ཐ་ མ་ དག་ པའི་
དབྱིངས་སུ་གཤེགས་ཚུལ་སོགས་དོན་བཅུས་བསྟན་པ་ལས། དང་པོ་ལྟར་ན།
-278-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
ཡུལ་ནི་དམ་ཆོས་དར་ཞིང་དགེ་བཅུ་ལ་སྤྱོད་པའི་གནས་གྲ་གཙོ་བོ་གྲོང་། ཡབ་
ནི་ཀུན་དགའ་འབུམ་ཞེས་འབྲོམ་སྟོན་པ་རྒྱལ་བའི་འབྱུང་གནས་ནས་བརྒྱུད་
པའི་འབྲོམ་གྱི་རིགས། སྙེ་མོ་གཞུ་ཀུན་དགའ་ར་བ་ཀ་བ་བརྒྱད་ཅུའི་བདག་པོ་
བུ་རེ་སྐྱེས་པ་དང་འབུམ་ཚར་རེ་བཞེངས། གཙུག་ལག་དེར་གདན་འདྲེན་རབ་
གནས་བུའི་རྐང་ཚུགས་བྱེད་པས། མིང་ལ་འབུམ་ཞེས་པའང་དེ་ཡིན་པར་
འདུག །ཡུམ་ནི་སངས་རྒྱས་རིན་ཆེན་གྱི་བུ་མོ་བསམ་འགྲུབ་འབུམ་གཉིས་
ལས། སྲས་ནི་ གསུམ་ ཡོདཔ་ ལས། དྲུང་ པ་ ཉིད་ འབྲིང་ པོར་ འཁྲུངས་ པར་
འདུག །
གཉིས་པ་ལྟར་ན། སྐུ་ན་གཞོན་ནུའི་དུས་ནས། ཆོས་ལ་མོས་པ་དད་པ་
ངེས་འབྱུང་ཡོད་པས་སེར་གཟུགས་ལ་དགའ་བ། མ་ཎི་ སོགས་ཞལ་འདོན་
ཕྲན་ཚེག་ལ་བརྩོན་པ། ཁྱད་པར་ཡི་གེ་འབྲི་ཀློག་ལ་ཐུགས་སོང་ནས། སློབ་
དཔོན་ལས་ཀློག་རྒྱུ་མ་བྱུང་ནའང་། ངེད་རང་གི་དྲུང་ཕ་ཁུ་ཕ་ཇོ་ལ་ཀ་ཁ་འབྲི་
ནུས་གང་ཤེས་བསླབས། དེ་ནས་དཔེ་ཆོས་ཤོག་ཚལ་བ་དང་ཡན་པ་ཁྱེར་ནས་
ལས་ཀའི་ཞར་ལ་བསླབས་པས་བརྡའ་འཇོལ་བ་བྱུང་གསུངས། ཇོ་བོ་ཆེ་བ་
ཧོར་འདྲ་བྱེད་པས་ཡི་གེ་ལ་ནན་དུ་བསླབས། བདག་གིས་གཡོག་གི་ཞར་ལ་
བསླབས་པ་མ་གཏོགས་མ་བྱུང་སྟེ། ཞར་གྲབ་ཙམ་བྱུང་བས། ཨ་མས་ཀྱང་ཁོ་
བོས་ཞར་ལ་བྱས་པ་འདི་དྲག་པ་འདུག་ཟེར་ནས། ང་རང་སློབ་བཅུག །ཇོ་ཇོ་
ལ་གཡོག་འཆོལ་བ་ཡང་དུ་མར་རེ་བྱས་དུས། དེ་རྣམས་ཀྱི་གཟུགས་ཀྱག་ཀྱོག་
བྲིས་པས་དུམ་པ་ཤེས། སྟེང་དུ་ཇོ་ཇོ་ཡི་གེ་སློབ་པར་བཏང་ནས། བདག་གིས་
རྩམ་པ་ལ་ཕྱིན་པས། ཇོ་ཇོ་ཡུལ་དུ་བྲོས་འདུག །ང་རང་གིས་ཁྱེར་བའི་རྩམ་པ་
-279-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
མ་ཟད་བར་ཞང་པོ་ལས་ཡི་གེ་བསླབས། ཞག་བརྒྱད་བསྡད། དེ་ནས་ཞང་པོ་
ལ་རྩམ་པ་སྐྱེས་སྡོད་བསམ་པ། ཨ་མས་འཐབ་དོགས་ཡུལ་ལ་ཕྱིན། དཔེ་ཆ་
འབྲི་ཐུབ་ཙམ་པའི་ཡི་གེ་འདི་དེ་ཡིན་གསུངས།
གསུམ་པ་ལྟར་ན་ཞང་པོ་ལ་བཙུན་པ་གཅིག་བྱེད་བསམ་པ་ཡིན་བྱས་
པས། དེ་ག་དྲག་ཟེར། ང་རང་ཡང་བློ་ཡུལ་དུ་དེ་ཁ་བཅངས་ནའང་། མ་སྐྱུར་
མ་ཕོད་པ་དང་། ནུ་བོ་ཡང་ཆུང་། ཇོ་ཇོ་ནང་སོར་བསྡད་པས། མས་གང་ཡང་
མི་ལྕོགས་པར་འདུག་པས་ལོ་གཉིས་འགྱངས། དེ་ནས་འདི་ཚོ་ལ་ཟིན་པའི་
དུས་ མི་འདུག །ཏིག་པོ་མེད། ང་རང་ཆོས་ལ་འགྲོ་བསམ། ཡོ་བྱད་འདྲ་བ་
ལྐོག་ཏུ་མཚོན་པ་བསགས། ཇོ་ཇོ་ལ་གྲོས་ཤིག་འདེབས་དགོས་བསམ་དོལ་
གཞིས་ཁར་ཕྱིན་པས། གྲོས་མེད་པའི་སྟེང་དུ། ངུ་ཞིང་འདིའདྲ་ཡོད་པ་ཟེར།
མི་ཤི་ བ་ ཁད་ཟེར་ནས། ངའི་ ཕྱི་ ལ་ ཡུན་ རིང་དུ་བྱུང་། མ་ བྱེད་ཟེར་བས།
གདོང་དུ་དེ་ཁ་ལགས་བྱས། ཁོང་དང་བྲལ་ནས་ཐག་རིང་དུ་སོང་ནས་ཁྱོད་ལ་
ཏིག་ཏིག་མེད། ང་རང་བཙུན་པ་རང་བྱེད་བསམ། དེ་ནས་ཡུལ་དུ་སླེབ་ཨ་མ་
ཇོ་ཇོ་འདི་སྐད་ཟེར། ཁྱོད་ཅི་བསམ་པ་ཡིན། ངས་ནི་ཆོས་ཤིག་དང་འཕྲད་
ན་རང་ལ་དགའ་ཞིང་ཁྱོད་ལའང་ཕན་ཐོགས་པ་ཡོང་ཟེར་བ་སོགས་ཁེ་ཉེན་
མང་དུ་ལབ་ཀྱང་ང་ཤི་བ་ཁད་ཟེར་ཞིང་ངུ་བ་ཡང་བྱེད་པས། ཁྱོད་འབྱུང་མེད་
མ་ཞིག་འདུག །ང་འགྲོ་བླ་མ་དེ་ནི་སངས་རྒྱས་དངོས་ཡིན། ཁྱོད་རང་ཡང་
བཙུན་མ་བྱེད་ན་སང་ཤོག་བྱས། མ་དང་གཉེན་བཤེས་ལ་འདུན་པ་བོར་རོ། །
ཚེ་འདི་ལ་ཕྱི་མིག་མ་བལྟས་པར་ཡོང་དུས། སྒོར་སླེབས་པས་ནང་སོ་དྲུང་བྱང་
སེམས་བུ་འདྲེན་དཔལ་བ་དེ། ཐུགས་ལ་འདོགས་པས་རིབ་ཙམ་མཛད་མཇལ་
-280-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ། །
དུ་འགྲོ་བསམ། ཕྱི་ནས་འདི་ལྟར་འགྲོ་ཞུས་པས། མི་དྲག་ཨ་མ་ཉེན་མོ་སྙིང་
རྗེ་གསུངས། ཅིས་ཀྱང་འགྲོ་བའི་ལམ་ཡིན། ཨ་མ་ཡང་གཞན་བྱས་པ་ནི་མིན་
ཆོས་བྱས་ནས་སྙིང་མི་རྗེ་ཞུས་པས། འོ་ན་ཆོས་མགོ་ཐོན་པར་གྱིས། འདི་ལ་
འཐུད་གྱིས་གསུང་སྣམ་བུ་གཅིག་ཇ་སྦྱོར་གཉིས་ཙམ་ཞིག་གོས་ཁ་གང་རྣམས་
གནང་བྱུང་དེ་ཚོ་ཡར་ཁྱེར་ཕྱིན། བྱམས་སྡིངས་སུ་སླེབས་པ་ཙམ་གྱིས་སེམས་
ལ་དགའ་བ་དཔག་དུ་མེད་པ་བྱུང༌། དེ་དགོངས་ཞང་པོས་སྙན་ཞུས་ཕུལ། སང་
ཞོགས་དེ། ང་རང་གི་ལོ་ཉི་ཤུ་རྩ་གསུམ་བྱི་བ་ལོ་ཟླ་བ་ཡར་ངོའི་གྲལ་ཚེས་
བཟང་པོ་ལ། མཁན་སློབ་སྤྲུལ་སྐུ་རིན་པོ་ཆེ་དང་། འཁྲུལ་ཞིག་རིན་པོ་ཆེ་རྣམ་
གཉིས་དགེ་འདུན་དང་བཅས་པའི་དྲུང་དུ་རབ་ཏུ་བྱུང་སྟེ། མིང་ཡང་མཚན་
གཉིས་ཀ་ནས་ སྦྱར་ཏེ། གྲགས་པ་རྒྱ་མཚོ་ཞེས་ གནང་བས། དུས་དེ་ནས་
འཇིག་རྟེན་ལ་སྤྲོ་བ་བཅད། དམ་པ་ཆོས་ཀྱི་སྒོར་ཚུད་པ་ཡིན་གསུང་། །
ཁྱེད་ཚོ་ཆོས་བྱེད་པ་ལ་གེགས་མེད་པར་བྱས་ཆོག་པ་དགའ་བོ་རང་ཡིན། སློབ་
གཉེར་ གཞན་ ལ་ འབུངས། ང་བཙུན་པ་བྱེད་པ་ ལ་ དཀའ་ བ་ དེ་ ཙམ་བྱུང་
གསུང་། །
བཞི་པ་ལྟར་ན་རྩ་བའི་བླ་མ་མཐར་ཐུག་ཞེན་ཆེ་ཞིང་། གཙུག་གི་ནོར་
བུ་བཞུགས་པ་རིན་པོ་ཆེ་སྤྲུལ་སྐུ་བ། འཁྲུལ་ཞིག་རིན་པོ་ཆེ་བྱ་བཏང་ཆོས་རྗེ་
གུ་ཡངས་ཡན་པ་བློ་བདེ། མཁས་གྲུབ་དཔལ་ལྡན་རིན་ཆེན་ཆོས་རྗེ་གྲགས་
དོན་པ། མཁས་གྲུབ་པདྨ་བཟང་པོ་རྣམས་ཡིན་གསུངས། ངེད་རང་ཡང་དེ་གོ་
རྒྱུན་ གྱི་ ཕྱག་མཆོད་བསྡུས་པ་ཙམ་ལ། དེ་རྣམས་ལ་མཛད་པ་འདུག་པས།
གཞན་ཡང་ཆོས་ཀྱི་རྗེ་རིན་པོ་ཆེ་བསོད་ནམས་བཟང་པོ་སོགས་ཀྱིས་ཁྲིད་མ་
-281-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བུ་ཚང་བར་གནང་བས་གྲོལ་བ་ཆེར་ཐོང་བ་དང་། རྟོགས་ལྡན་རིན་ཆེན་དཀོན་
མཆོག་རྡོ་རྗེ་ལ་སོགས་ཀྱིས་ཞེན་མེད་ཀྱི་སྤྱོད་པས་བློ་སྣ་འགྱུར་བ་དང་། ཆོས་
རྗེ་བཀྲས་དཔལ་སོགས་ལ་གསང་སྔགས་ཀྱི་དབང་བཀའ་དང་། ཕ་རོལ་ཕྱིན་
པའི་ལུང་སྣ་འགའ་ཟུང་གིས་འབྲེལ་བའི་བླ་མ་དམ་པ་མང་དུ་ཡོད་པ་ཞབས་
ཏོག་གསུམ་གྱིས་མཉེས་པར་བྱས་ནས་བསྟེན་པ་ཡིན་གསུང་། ཞབས་ཏོག་
གསུམ་ལ་སྒྲུབ་པའི་ཞབས་ཏོག་ཉམས་ལེན་སྒོམ་པ་མཛད་པའི་སྐབས་སུ་
འབྱུང་བ་ལགས། ཡོ་བྱད་ཀྱིས་མཉེས་པ་ཆེར་མ་བྱུང་ནའང་། བསྟན་པ་རིན་པོ་
ཆེའི་ཞབས་ཏོག །བླ་མའི་བཀའ་དྲིན་གསོབ་བྱེད་ཕ་མའི་དྲིན་ལན་ཁེལ་བྱེད་
ངེད་རང་གི་དགེ་སྦྱོར་གྱི་བར་ཆད་ཞི་བའི་ཕྱིར་དུ། དང་པོ་ལ་བསོད་སྙོམས་
བྱས་པའི་ནས་མཚོན་པ་གཅིག་ལ་བརྟེན། བྱམས་སྡིངས་སུ་ཁྲིད་ཆེན་མོའི་
ཚོགས་མ་བུ་ཕྱག་རྟེན་གང་འོས་དང་བཅས་པ་ཆོས་རྗེ་རིན་པོ་ཆེ་ཞང་དབོན་
པས་གཙོ་མཛད། ཆོས་ཞུ་ཕྱེད་དང་ཉིས་བརྒྱ་ཙམ་ལ་ཞུས། དང་པོ་ཆོས་ཞུ་
བའི་རྐང་བྱས། གཞན་པའི་རྒྱུ་ཆ་རྐྱེན་གྱིས་ལྕོགས་ཀྱང་སྙིང་གིས་མཆུན་
པ་ དཀའ་ཙམ་བྱུང་བ་ལ། བདག་གིས་ བྱས་ པས་བླ་མ་མཆེད་གྲོགས་དང་
བཅས་ཤིན་ཏུ་མཉེས་མགོ་ལེགས་ཏེ། རྟིང་དུ་མང་དུ་བྱས་ཆོག་པ་བྱུང་གསུང་།
རིན་པོ་ཆེ་གྲགས་དོན་པས་གྲ་ཐང་དུ་རྒྱལ་བའི་བཀའ་འགྱུར་རོ་ཅོག་བསྟན་
འགྱུར་དང་བཅས་པ་གནང་དུས་ཆོས་ཉན་རྣམས་ལ་ཚོགས་འཁོར་གཅིག་
གཉིས་དང་ གཟིམས་ཁང་དུ་གདན་མང་དུ་ཞུས། དྲུང་དུ་ན་བཟའ་ སོགས་
འབུལ་བས་མཉེས་པར་བྱས། དེ་ནས་དཔལ་སྡིངས་སུ་ཕེབས། རྡོ་རྗེ་ཕྲེང་བའི་
དབང་གནང་དུས་དབང་ཞུ་རྣམས་ལའང་། དབང་ཁྲལ་གྱི་དད་བསྐུལ་མཚོན་
-282-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
པ་བསྡུས། ངེད་རང་གི་ གཞི་གང་འདུག་ བླངས་དུས། དང་པོ་འཛུགས་སྟོན་
བཟང་པོ་གཅིག་བྱས། དབང་ཞག་རེ་ཚོགས་དང་། ཐོན་པའི་ཉིན་ཚོགས་ཕུན་
སུམ་ཚོགས་པ་དང་། དྲུང་དུ་དབུ་ཞྭ་ན་བཟའ། སྣམ་བུ་འཇམ་པོ་སོགས་དགུ་
ཚན། ནས་རྒྱབ་དགུ་ཤ་ཁོག་བཅུ་གཅིག་མར་དུམ་གཅིག་རྣམས་ཕུལ། གངས་
ཁྲོད་དགོན་པར་གསང་སྔགས་གསར་སྙིང་གི་རྒྱུད་འབུམ་གཉིས་གནང་དུས་
རྒྱུད་མཆོད་ཚོགས་འབུལ་བ་སོགས་ཞུས། ཡང་དེ་གར་རྒྱུད་སྔ་ཕྱི་བར་གསུམ་
གྱི་ཆོས་ཞུས་དུས་ཀྱང་འབུལ་བ་ཚོགས་རྣམས་ཞུས། མདོར་ན་ཆོས་དབང་
གདམས་པ་གང་དང་ཅི་ལ་གང་འཚམས་ཀྱི་འབུལ་བ་དབང་སྟོན་ཆོས་སྟོན་
གྲོགས་མཆེད་རྣམས་ལ་ཚོགས་ཕལ་ཆེར་བྱས། བྱ་བཏང་བྱས་དུས་ངེད་རང་
ལ་བྱེད་རྒྱུ་མེད་པར་ཕན་གཟན་བཀལ་བ་ཡང་དུམ་བུ་བྱུང་གསུང་། གཞན་
ཡང་དབོན་པོ་ཆོས་དཔལ་དང་དག་དབང་རྣམ་རྒྱལ་སྤུན་གཉིས་ཀྱི་བཤད་
གསར་སོགས་ལ་ང་རང་གི་རྒྱུ་རྣམས་བཏོན། རྩེ་ཐང་དུ་མར་ཇ་སྟོང་ཚད་
འབུལ་བ་སོགས་ལན་གཉིས་དང་། གྲ་ཐང་བྱམས་གླིང་རྣམས་སུ་ཚར་འགྱེད་
དང་བཅས་པ་རེ་བྱས། རྟིང་དུ་ངེད་རང་གི་ཐབ་ཀྱང་འགྲོས་སྒོ་ཆེས་པ་དང་།
སྐྱོང་དགོས་ཀྱང་མང་བས་ལེན་མ་གཏོགས། ཆོས་ཕྱོགས་ལ་གཏོང་བའི་འདོད་
ཆེན་པོ་ཡོད་དེ་དཀའ་མོ་འདུག་གསུང་། དང་པོ་དེ་དུས་ང་རང་གི་ཁ་མིན་པ་
སྐྱོང་དགོས་མེད་པས་ཕ་མ་ལ་ཡང་ཡོག་མི་ཡོང་ཙམ་བྱས། ཨ་མ་འདས་དུས་
མ་ཤི་ཙམ་ནས་དམིགས་པ་དང་འཕོ་བ་གང་ཤེས་ཡོད། ཤི་ནས་དེ་མ་ཐག་
གསུང་སྒྲོགས་པ་བཞག །དཀོན་མཆོག་ལ་མཆོད་པ་ཕུལ། དགོན་པ་ནས་གང་
དགོས་ཀྱི་ཡོ་བྱད་བླངས། ཇོ་ཇོ་ཉེ་རིང་གི་མ་སླེབས་གོང་དུ་བླ་མ་མཆོད་
-283-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གནས་སོགས་བཟང་རགས་སྤྱན་དྲངས། འདས་ནས་ཞག་གསུམ་སོང་དུས་ཆོ་
ག་ཚུགས་ཞག་ལྔ་སྦྲེལ་ཙམ་དུ་བྱས། ཡུལ་མི་དང་དགོན་པ་ནས་དགེ་འདུན་
རྣམས་ལ་འགྱེད་མི་ལ་མི་འཆོར་བ་ཞིག་བྱས། བདུན་ཚིག་ཟླ་མཆོད་སོགས་ང་
རང་གིས་བཟུང་ནས་མ་ཆགས་ཙམ་ལོ་མཆོད་རྟེན་བཞེངས་ཚུན་ཆད་ལ་བཅོམ་
ལྡན་འདས་སྨན་བླའི་ཕོ་བྲང་དར་ཆ་དང་ཚོན་གྱིས་ངོམས་པ་འདི་བཞེངས་པ་
ཡིན། སྡེ་པ་ཆེན་པོ་མིན་པ་གཞན་གྱིས་འདད་དང་ཆ་ལང་དཀའ་གསུང་། བླ་
མ་རྣམས་གཤེགས་རྗེས་སུ་དུས་མཆོད་རེ་ཙམ་འཛིན་པ། ཨོ་རྒྱན་གྱི་ཚེས་བཅུ་
རེ་བྱེད་པ་ངེད་རང་གི་དགོན་པ་ཕན་ཚུན་དུ་སྒྲུབ་མཆོད་རེ་གསོ་བ། མ་ཎི་བ་
རྣམས་ལ་ཚ་བ་རེ་འདྲེན་པ་སོགས་གང་ལྕོགས་ཀྱི་དགེ་བ་དང་། བླ་མའི་
ཕྱོགས་ལ་གཏོང་པས། མི་ཅི་བསམ་ཀྱང་། ངེད་རང་བློ་བདེ་བ་དང་འཕྲལ་
ཡང་སྐྱིད་པར་བྱུང་གསུང་། བདག་གིས་ཀྱང་ཙག་ཙག་ཅུག་མཛད་ཀྱང་མཛད་
པ་ཆེ་བ་ལ་གཞན་དང་མི་འདྲ་བའི་ཐུགས་ཤོགས་ཆེ་བ་གསུངས་པ་བཞིན་ཡིན་
པར་གོ །ལུས་ངག་གི་ཞབས་ཏོག་ལ་སྤྱིར་གྱི་བླ་མའི་ཞབས་ཏོག་ལ་དགེན་
བཅུད་མ་བྱས། ཁྱད་པར་གང་གིས་གསུང་པ་ལ་གསུང་བཅག་པ་མེད། དེ་
ལས་ཀྱང་བྱམས་སྡིངས་སོགས་སུ་ནང་པའི་འདྲེན་འགུགས་དགོངས་པ་རྣམས་
ལ་རྒྱགས་པ་དང་། དང་གདོས་པའི་དཔེ་ཐུབ་པ་བྱས། བྱ་གཏང་ཆོས་རྗེའི་
ཐུགས་བཞེད་ལ་འཚར་གཅིག་བཞེད་འདུག་པས། བསོད་སྙོམས་བྱས་ནས་
གང་དེས་བསྒྲུབས་ནས་འབུལ་དགོས་བསམ། འཕན་ཡུལ་དུ་བཙལ་བས་མ་
རྙེད། བྱང་སྟག་ལུང་དུ་འགྲོ་དགོས་བྱུང་ཡང་དམ་བཅའ་མཐར་སྐྱེལ་བསམ་སྟེ་
བཙལ་བས་རྙེད་དེ་ཕུལ་བས་ཐུགས་མཉེས་པར་བྱུང་བླ་མ་གང་མཉེས་དེ་ལག་
-284-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
ན་ཡོད་ན་འབུལ། མེད་ན་བཙལ་ནས་རིན་གྱིས་བསླུ་བ་དད་པ་ཅན་ལ་འདུག་
ན་བསྐུལ་བ་སོགས་བྱས་པ་ཡིན་གསུང་ཡང་རྫོང་དུ་ཁྲིད་ཀ་གསུང་པ་ལ་ཕྱག་
དཔེ་སྐྱིད་སྨད་དུ་ལུས་ནས་མེད་གསུང་པ་ལ། གཞན་མ་རྣམས་ ཨ་མདོ་བ་
སོགས་ཀྱིས་ལམ་ལ་འཇིགས་ནས་འགྲོ་ཟེར་བ་མ་བྱུང་། ཆོས་ཐུགས་རྗེས་
འཛིན་ན་ངས་འགྲོ་ཞུས་པས། དེ་ལ་ཟླའོ་གཅིག་དགོས་གསུང་མི་དགོས་ཞུས་
པས། གཞན་མ་དྲང་ཡང་ཡོད་གསུང་ངེད་གཉིས་ཕྱིན་ཕྱག་དཔེ་རྣམས་ངས་
ཁུར་ཁོས་དར་དང་ཤ་དང་ལོ་ཆས་རྩམ་པ་རྣམས་ཁུར་ཡར་ཡོང་དུས། བྱེ་མ་
ཀླུང་གྲོང་དུ་རྟ་པ་བཅུ་དང་ཐུག །རྒྱུག་པ་རིང་པོ་གཅིག་ཡོད་པས་རྟའི་སྣ་གོང་
ལ་བརྒྱབ་སྟེ་གདོང་བླངས། ཁོ་འབྲོས་སུ་བཅུག་པས་ཚད་ནས་འབྲོས་པ་ཡང་
མ་བྱུང་བར་འགྱེལ་ནས་ལུས་ཏེ། དྲ་བ་ན་གང་འདུག་དང་ལུས་ཆས་ཀྱང་ཤོར།
ངས་རྟ་པ་གཉིས་གན་རྐྱལ་སྐྱེལ་བ་རི་ཟུར་དེ་ལ་འཛེགས་པས་ཕྱག་དཔེ་རྣམས་
དྲངས་ཏེ། དྲུང་དུ་ལོ་རྒྱུས་ཞུས་པ། གོས་རྣམས་ངས་ཁུར་གཞན་མ་ཁོང་ལ་
བསྐུར་ན་འཚེངས་པ་ཞུས་པས། ཉིད་དེ། འདི་ཀ་གོ་བཅད་གཞན་མ་རྣམས་
ཤོར་ཀྱང་ངའི་དཔེ་ཆ་མ་ཤོར་བ་ལེགས་གསུང་མཉེས་པ་ཆེར་མཛད། དེ་ལ་
སོགས་ཏེ་བླ་མའི་གསུང་བྱུང་ན་ཕྱིས་ཀྱང་མི་དོར་བར་ཕྱིན་པ་མང་གསུང་།
གཞན་རྟེན་ གསུམ་བཞེངས་པ། གུང་ ཐང་ དང་། གྲ་ཐང་དང་། ཞོང་སྟེང་
སོགས་ ཀྱི་མཆོད་རྟེན་ཞིག་གད་གསོས་བྱེད་པ་ལ་ལུས་ ཀྱིས་ གང་ ལྕོགས་
འབུངས་པས་སྒྲིབ་པ་དག་པའི་རྟགས་རེ་ཙམ་བྱུང་བ་ཡོད་གསུང་། ངས་ནི་
གང་ གསུང་བསྒྲུབས་པ་ལས། བླ་མའི་བཀའ་གཅོག་མ་མྱོང་། ཁྱེད་ཚོས་བླ་
མའི་བཀའ་བཅག་ན་སྐྱིད་པོ་མི་ཡོང་གསུང་།
-285-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལྔ་པ་ལྟར་ན་བླ་མ་རྣམས་ལས་གདམས་ངག་ཐོབ་ཚུལ་གསན་ཡིག་
ལྟར་ ལགས། ཉིད་ ཀྱིས་ ཐོས་ བསམ་ ལ་ སྦྱངས་ པ་ མཛད་ ཚུལ་ནི། ང་ རྒན་
ཞུགས་ལྟ་བུ་ཡིན་པས་འཛིན་ཡོང་རྒྱུ་མེད། དང་པོ་རྫོགས་ཆེན་གྱི་གཏོར་མ་
ཆོས་སྤྱོད་གསོལ་འདེབས། བླ་མའི་ལས་བྱང་ཆོས་སྐྱོང་བསྐང་གསོ། ཞི་ཁྲོའི་
བསྒོམ་ཁོག་དོན་ཕྲིན། བསྐང་བཤགས་རྣམས་ཉིན་ནུབ་ཁ་སྦྱར་ཏེ་བཟུང་ནས་
བསླབས། དེ་ནས་སྤྱོད་འཇུག །ཐེག་གསུམ་གསལ་བྱེད་རྣམས་བློ་ལ་ཆུ་རྒྱུག་
པ་འདྲ་བྱས། དོན་ཡང་གང་ཤེས་གོ་བར་བསླབས། རྡོར་དབྱིངས་ལག་ལེན།
ས་ཆོག་རྒྱས་པ། མཆོད་གར་ལ་སོགས་ཆ་ལག་ཚང་བ་དང་། ཚེ་དཔག་མེད་
གྲུབ་རྒྱལ་མ། ལྷ་དགུ་མ། ཀུན་རིག་གཞན་ཕན་འོད་ཟེར་ཆ་ལག་དང་
བཅས་རྒྱུད་སྡེ་ལྔའི་སྒྲུབ་མཆོད་བྱེད་ལུགས་རྒྱས་པ། བདེ་མཆོག་ལུ་ཧི་པ་
རྣམས་ཁ་ཡོད་ལག་ཡོད་ཙམ་དུ་བསླབས་པ་ཡིན་གསུང་། གཞན་ཡང་སྨན་ལྷ་
ཀཾ་ཀ་ནི་སོགས་ཟབ་ཆོས་དང་
། བསྙུང་གནས་ཆོས་སྐྱོང་སྐོར་ལག་ལེན་དང་།
མདོ་ཕྲན་ཚེགས་སྨན་དཔྱད་སྐོར་ཕན་བྱ་དང་སྒྲའི་མཚམས་སྦྱོར་དུམ་གཅིག་
སོགས་གང་ཤེས་འཛིན་ལ་ཁྱེར་ཁ་མེད་ནའང་། སྒྱིད་ལུག་མ་བྱས་པར་དཀའ་
བ་སྤྱད་དེ་བསླབས། ཁྱོད་འཛིན་ཡངས་དུམ་པ་འདུག །སློབ་གཉེར་བྱེད་པ་ལ་
རྩམ་པ་སྐྱེལ་མཁན་དང་གེགས་མེད་པར་བྱས་ཆོག་པ་རྣམས་འབུལ་རྒྱུ་ཡིན།
ང་འདྲ་བ་ཤི་ནས་དགོན་ ཁོག་འདི་ཚོ་འཛིན་པ་དང༌། མིའི་སྣ་ངོས་བསྟུན་
བསྟུན་གྱིས་མི་འོང་གསུངས་པས་བདག་ལ་ཇི་ལྟར་གསུང་གསུང་པ་བཞིན་
བྱུང་། ད་ཉམས་ལེན་མཛད་ཚུལ་ནི་ཁྱེད་སྒོམ་བྱེད་འདོད་ན་འདི་འདྲ་བས་མི་
ཡོང་། ངེད་ཚོ་དང་པོ་ཆོས་ལ་བློ་སོང་ཙ་ན་སྤྱིར་གྱིས་ཆོས་སྒོར་ཞུགས་ནས་
-286-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
དགོན་པ་དང་མ་བྲལ་ཙམ་དུ་བྱས་དུས་གལ་ཏེ་ཀླུངས་སུ་ཕྱིན་ནའང་། ཁྱིམ་
པའི་ནང་དུ་མི་འགྲོ་བར་ཞག་རེ་ཙམ་ལུས་ནའང་ཅོག་པུ་སོགས་འགེལ་བར་
སྡོད་པ། ཁྱད་པར་བྱམས་སྡིང་། ཞུལ་གང་པོ། རྫ་ སྤོ་མཐོ། ཚལ་མིན་རི་ཁྲོད།
དཔལ་སྡིངས་ཀྱི་སངས་རྒྱས་སྒོམ་ཁོང་། རི་བོ་བསམ་གཏན་གླིང་། ཆོས་ལུང་
གི་བྲག་ཕུག་ཞར་མ། ཡང་རྫོང་ལྷན་རྫོང་། སྤང་པོ་སྡིངས། རི་བོ་བདེ་ཆེན་ལ་
སོགས་ཏེ་བླ་མ་གོང་མའི་སྒྲུབ་གནས་དང་རི་བྲག་རྣམས་སུ་གོས་བེན་དུག་
དང༌། ཁྱི་ཐུལ་རེ་དང་། རས་རྐྱང་བྱས་དུས་རས་ལ་བརྟེན། ལྟོ་འབྲུལ། རྟག་ཏུ་
ངུ་། བདུད་ རྩི་ རིལ་བུ། དབང་ ལག །ཆུ་ སོགས་ ལ་ བརྟེན། དཀའ་ཐུབ་
བཅུད་ལེན་མ་བྱས་དུས། རྒྱགས་ལ་སྲས་སྲི་ཡགས་བྱས་ནས་མུན་ཁང་འདག་
འབྱར། རི་མི་འབེབས་ཐབ་སྤངས་ལ་སོགས་མང་དུ་བྱས་པ་ཡིན། ཆོས་བྱེད་
པ་ལ་ལྟོ་གོས་ལ་གྱོང་རེ་ཙམ་འགེལ་དགོས་པ་ཡིན། ཁྱེད་ཚོས་དཀའ་ཐུབ་
སོགས་ཅིའང་། ཆོས་ཉན་པའི་དུས་འདིར་དེ་རིང་གི་གྲོའི་རྐྱེན་མི་ཐེག་པར་
ཆོས་ཐུན་ཆེ་ཙམ་བྱུང་ན་ང་ལ་འཐབས་ཚད་ཚད་ཡོད་པར་འདུག །དེ་ལ་བྱང་
ཁ་བ་འདི་ཚོ་ཐབས་རྡུགས་པར་འདུག །དེ་འདྲས་མི་ཡོང་། གོང་གི་བཞིན་
དགོས་པ་ཡིན་གསུང་། ང་དང་པོ་ནས་དཀའ་ཐུབ་སོགས་བྱེད་པ་ལ་བློ་འགྲོ་
བས་གཞན་གྱིས་བྱེད་ཀྱི་ཟེར་བ་ལ་འགྲན་སེམས་སྐྱེས་པས། གྲོགས་མཆེད་
གཅིག་བདུད་རྩི་རིལ་བུ་བྱེད་ཟེར་བ་ཐོས་པས་ང་རང་ཡང་ཟ་དགོས། དེ་རིང་
རང་ཚོད་གཅིག་ལྟ་བསམ་ནས་ངེད་རང་གི་དྲི་མ་གཅིག་བཏང་ནས་དེ་ལ་
གཡམ་པའི་ཐུར་མ་བཙུག་གྱུར་མིད་བྱས་པས། འདི་ལ་སྨན་སོགས་སྦྱར་བས་
བཞིན་ཏེ་ཞིམ་བསམ་སྤྲོ་བ་སྐྱེས་གསུང་། རྟིང་དུ་བཅུད་ལེན་སོགས་ཀྱི་ལུང་
-287-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཐོབ་ནས། ཞུལ་ར་རྒྱུད་ཕྱིའི་བསྙེན་པར་བྱེད་པའི་རིལ་བུ་བྱས། ཟས་གཞན་
གྱི་འཁྲི་བ་བཅད་ནས། སྔོན་ཏུ་ཟླ་བ་དྲུག །རྟིང་དུ་ཟླ་བ་བཞི་བྱས་པས་ཤིན་ཏུ་
འཇམ་པར་བྱུང་། བྱམས་ལྡིངས་སུ་དབྱར་ཟླ་བ་དྲུག་ཐབ་སྤངས་བྱས། རྩམ་
ཁལ་ཕྱེད་དང་གཉིས་ལ་བརྟེན་ནས། དགེ་སྦྱོར་སྨྲར་བར་བྱུང་། ཡང་བྱམས་
ལྡིངས་སུ་ལོ་མཚམས་གཅིག་གི་ཁོངས་སུ། རྒྱུད་སྡེ་ལྔའི་སྒྲུབ་མཆོད་བསྙེན་པ་
བྱས་པས་བར་ཆད་ཀྱི་སྣང་བ་དུ་མ་ཞིག་བྱུང་བ་བསྐྱེད་རིམ་དང་ལྟ་བས་ཟིན་ཏེ་
དགེ་སྦྱོར་གྱི་གྲོགས་ སུ་སོང་བ་བྱུང་བ་དགེ་སྦྱོར་འཕེལ་བར་བྱུང་གསུང་།
དེ་ལ་སོགས་ཏེ་བྱམས་སྡིངས་སུ་སྔ་ཕྱི་དྲིལ་བས་ལོ་བཞི་ལྔ་ཙམ་མཚམས་བྱས་
བསྡད་པས་སྐྱིད་པར་བྱུང་གསུང་། ཚལ་མིན་རི་ཁྲོད་དུ་མུན་ཁང་བྱས་དུས་
རྟོགས་ལྡན་ཆོས་དཔལ་དང་ལྷན་ཅིག་ཏུ་ཕྱི་སྒོ་གཅིག །ནང་སྒོ་ཐ་དད་དུ་ཡོད་
པས་ཁོང་ཉམས་གཅིག་འུར་བས་དེས་རྐྱེན་བྱས་ངེད་རང་ཡང་འུར་བས་རྡོ་ཆུང་
ཆིག་བརྩེགས་བྱས་པའི་བླ་གཡེལ་དེའི་རྩིག་ཁར་རྒྱུག་པས་རྡོ་བྲུལ། ངེད་རང་
གཉིས་མ་འགྱེལ་བས་མི་རྣམས་ཀྱིས་ཡ་མཚན་ཙམ་བྱས། གཞན་ཡང་སྦྱོར་
དྲུག་གི་རྟགས་རྣམས་ལེགས་པོ་རང་བྱུང་གསུང་། དཔལ་ལྡན་སྡིངས་སུ་ཨ་ཁུ་
བཀྲས་དཔལ་གྱིས་གོང་གི་ས་ཕུག་དང་དབྱར་གཅིག་ཟླ་བ་གསུམ་ཟན་སྐམ་
རྐྱལ་རླུད་གང་ལ་བརྟེན་ནས། ལྕང་ལྷབ་ལ་ཟན་སྐམ་རྡོག་པོ་དང་པོར་བདུན་
མ་བཏབ། དེ་ནས་སྔ་མ་དེ་ལ་ཞག་རེ་བྱས་བསྡད་པས་ཉམས་རྟོགས་ཀྱི་ཤུལ་
དུམ་པ་བྱུང༌། ཡིད་ཀྱང་སྟོང་པ་འདྲ་བས་དབྱར་ནི་ལོ་མ་དང་ཟན་སྐམས་
འདིས་ཆོག །དགུན་ནི་འབྲུ་མ་རིལ་བུ་སོགས་བྱས་ཆོག །དགེ་སྦྱོར་སོགས་ནི་
འཕེལ་བར་འདུག །བསོད་སྙོམས་སོགས་ལྟོ་གོས་ཀྱི་འདུན་མ་མི་བྱེད་པར།
-288-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
དགེ་སྦྱོར་ཁོ་ནས་དུས་འདས་པ་བྱེད་བསམ་བྱུང་གསུང་། བྲག་ཕུག་ཞར་མི་
ཤར་དེར་རས་པ་བསམ་ཤེ་དང་ངེད་གྲོགས་མཆེད་གཉིས་ཀྱིས་བསྡད། འབྲུ་
ཆན་བྱས་ནས་བྲེ་གསུམ་ལ་ཟླ་བ་གསུམ་ཐུབ་པའི་རྩིས་བྱས་པས་ཁོང་བཅུད་
ལེན་ཟླ་བ་གཅིག་བསྡད། ངས་ཆན་ཐུར་མ་རེ་འགམས་པས་ཆན་ཕོར་བ་གང་
གི་རྒྱགས་ལྷག་ ཡང་བྱུང་། དགེ་སྦྱོར་ཡང་འཕེལ་བ་ རང་ གཅིག་བྱུང་། ངེད་
གཉིས་ཀྱི་བྲག་སྐྱིབས་ཆུང་བས། ཤིང་ཐོག་སྐལ་བ་ལ་ཐིགས་པ་བྱུང་བ་ལ་
ལེན་དུ་ཕྱིན། ཁོང་གི་འདུག་ས་ལ་ཡང་ཡོད་ཚད་འདུག །ཕད་ཆུང་གཅིག་
སས་བཀང་ཁྱེར་ ཏེ་ཤོད་དེ་ནས་ཐོགས་ དེར་སྒྱུར་བས་ རང་རེའི་ འདི་ འདྲ་
འཇིགས། ཁྱེད་རང་གི་ཆོས་ཡོང་བ་འདུག །ང་འདྲས་མི་ཡོང་པ་འདུག་གསུང་
བྱུང་། ཆོས་རྗེ་དཀོན་རྡོར་པ་ལ་རས་ཆུང་སྙན་བརྒྱུད་དང་། གཏུམ་མོ་གསང་
སྒྲུབ་ཀྱི་སྒོ་ནས་རས་རྐྱང་ཞུས། རི་བོར་ལོ་སར་ཟླ་བའི་གྲང་སྒང་ལ་ཁ་ནས་
ལུད་པ་འདོར་དུས་ནམ་མཁའ་ལ་འཆགས་ཏེ། ས་ལ་འཐོར་འགྲོ་བའི་དུས་
དེར་ངེད་གྲོགས་མཆེད་གསུམ་བཞི་ཞིག་གིས་རས་འབུད་བྱས། ངེད་གཉིས་
དྲག་པ་བྱུང་སྟེ། དྲོད་ཀྱིས་རས་ཐུབ་པ་བྱུང་བས་རྩ་བཟང་གསུང་ཆོས་རྗེ་ཡང་
མཉེས་པ་ཙམ་བྱུང་། དེ་ནས་བཟུང་ཏེ་འཁྲུལ་འཁོར་གྱི་ཁྲིགས་མ་ཆགས་པར་
བྱས་པས། ལུས་སྔར་དང་ཡང་མི་འདྲ་བར་ཡང་བ་སོགས་ཡོན་ཏན་དུམ་པ་
བྱུང༌། རྟིང་དུ་ཆོས་དྲུག་གི་ཕྱི་ནང་གསང་བའི་འཁྲུལ་འཁོར་ཉི་ཤུ། ལམ་འབྲས་
ཀྱི་འཕྲིན་ལས་སུམ་ཅུ་རྩ་གཉིས། སྦ་བཞི་འཆི་མེད་འཁྲུལ་འཁོར་སོགས་མ་
ཆགས་པར་བྱས་པས། བོགས་ཆེར་འཕེལ་བས་ཡིད་ཆེས་ཏེ་བྱད་སྤྲོ་བར་བྱུང་
གསུང་། སྤངས་པོ་སྡིངས་ན་ཆོས་རྗེ་པ་སྟོད་ལུང་དུ། བླ་མ་གཅིག་གི་ཆོས་ཞུར་
-289-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གདན་འདྲེན་དུ་བྱུང་བས་ཆོས་བཀའ་མང་དུ་ཞུ་སྒྲོས་སུ་འདུག་པས། ཕྱགས་
ཕྱིར་བདག་ཀྱང་འཁྲིད་པར་ཞུས་པས་ཆོས་ལ་ཚུད་དེ། གཞི་བལ་གཟན་པས་
བསྡད་པ་འཐད་གསུང་། ཆོས་ལ་ཚུད་ན་གཞི་པའི་ཆུ་དེ་འཐུང་དགོས་པ་འདྲ།།
གཞན་ཐིགས་མ་གཅིག་མི་ཟ་བར་དམ་བཅའ་འབུལ། ངེད་རང་ལ་གསེར་
འདབ་གཅིག་ཀྱང་ཡོད། བདུད་རྩི་རིལ་བུ་རྐྱལ་ཆུང་གང་ཡང་ཡོད། ཁར་སོང་
ནས་ཀྱང་ རིལ་བུ་བྱས་པ། འདི་གཉིས་ཟད་ནས་གཏོར་ཆ་ཏིང་ཤགས་ཀྱང་
ཡོད། ཅིས་ཀྱང་འཁྲིད་པར་ཞུས་པས། འོ་ན་གཞན་མས་མིག་ལྟོས་ལོངས་
ཁྱེད་རང་སྔོན་ལ་སོང་ལ་ངས་སྒྲུག་སྡོད་གྱིས་གསུང་། གཞན་མས་མ་ཚོར་ཙམ་
བྱས་ཕྱིན་ནས། ངས་པས་ཁལ་ཕྱེད་དང་གཉིས་ཚོད་གཅིག་བྱུང༌། དེ་ལ་གཞི་
མ་བྱས་རིལ་བུ་ཡང་དུམ་པ་ཟོས། གསེར་དེ་ནད་པ་དེས་ཉོས། ཆོས་ཀྱི་དགོས་
ཆ་ བྱས། ཆོས་ཐོབ་ཆེ་བ་ ཡང་ བྱུང་། རིལ་བུ་ ཟ་ བ་ གཞན་ གྱིས་ཚོར་བས་
བཀྲེས་མཐོང་གི་དུམ་པ་ལྟར་བ་ཡང་བྱུང་བས་རྒྱགས་ཀྱང་མེད་པར་ཡང་བྱུང་
གསུང་། ཆོས་ཞུ་བ་ལ་ཡང་རྒྱགས་སོགས་མ་ཐོགས་ཁྱེར་རྒྱུའམ། ལྟོ་གོས་ལ་
གྱོང་ཐུབ་པ་དཀའ་བ་དེར་འདུག །ངས་ནི་ལྟོ་གོས་སོགས་ཡོད་ན་ཁྱེར་མེད་ན་
གང་བྱུང་ལ་བརྟེན་ལོ་ཉི་ཤུ་རྩ་གསུམ་ནས་བཞི་བཅུ་ཞེ་གསུམ་བར་དཔལ་ལྡན་
སྡིངས་ཀྱི་དགོན་པ་མ་བྱུང་རིང་སྤྲང་པོ་རྒྱལ་ཁམས་པ་བྱས། བླ་མ་རྣམས་དང་
མཇལ་ཐུབ་ཚད་མཇལ་གདམས་ངག་ཞུ་ཐུབ་ཚད་ཞུས། ཉམས་སུ་བླངས་པ་དེ་
སྒོམ་ཐུབ་ཚད་བསྒོམས། མདོར་ན་ལྟོ་གང་བྱུང་གོས་ རལ་རྐྱང་། དེ་མིན་ཁྱི་
ཐུལ་ལ་བརྟེན་པས་བླ་མ་རྣམས་ཐུགས་ལ་འདོགས་པ། ཆོས་དབང་ཐོབ་ཆེ་བ།
གྲོགས་མཆེད་རྣམས་དང་མཐུན་པ། དྲག་ཞན་ཉེ་རིང་སུ་ལའང་བསྟུན་མི་
-290-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
དགོས་པ། གང་དུ་བསྡད་ཀྱང་ཆགས་སྡང་མི་དགོས་པས། དགེ་སྦྱོར་འཕེལ་བ་
སྐྱིད་ པ་ རང་བྱུང་གསུང་། དཔལ་ལྡན་སྡིངས་ཀྱི་བླ་མ་འདི་བྱས་ནས་བྱེད་
དཀའ་རུ་སོང་ནས་དཔོན་པོ་སོགས་དྲག་ཞན་གྱི་སེམས་འཛིན། གྲྭ་པ་དམུ་
རྒོད་ཀྱི་ལོག་སྒྲུབ །གྲོགས་པོ་མཉམ་མཉམ་གྱིས་མཐོ་གནོན། ཤ་ཚ་གཡོག་
བྱེད་ཀྱི་སྣ་ངུར། ཡོན་བདག་ཕོ་མོའི་བྱོན་གཤེགས། ཡུལ་མི་ངན་པ་རྣམས་
ཀྱིས་འཚེ་བ་སོགས་མ་སྐྱིད་པའི་མགོ་དང་པོ་འདྲེས་བྱུང་། ཆོས་སོགས་ཞུ་ཡང་
བླ་མའི་མིང་འདྲ་བ་དེས་མི་རེ་དགུ་རེ་ཆེ་བས་དཀའ་བ་ཙམ་བྱུང་སྟེ། བླ་མ་ཚུར་
དགོན་ པར་ གདན་ འདྲེན་ པ། ཕར་ ངེད་ རང་ འགྲོ་ བ་ སོགས་ སྟབས་ གང་
འགྲིགས་བྱས་ནས། གྲྭ་བུ་སློབ་དང་ཡོན་བདག་ཕོ་མོ་རྣམས་ལ་ཡང་ཕན་པ་
དང་། ཞར་ལ་ཚངས་པར་བྱས་པ་ཡིན་གསུང་། ཁྱེད་རང་ཚོང་ལ་གང་ཡོད་འདི་
ཚང་མར་ཞུས་ན་དེས་ཆོག་པ་ཡོད། ངས་ཁོང་པ་འདི་ཆོས་ཀྱིས་ཚིལ་ནག་
བརྐྱངས་པ་བཞིན་བྱས་ནས་ཡོད་པ་ཡིན་ཏེ། ཆེད་གཉེར་ཆེར་མི་འདུག ། །
དེ་ནས་བླ་མའི་མིང་གོག་བྱས་ནས་གཞན་ལ་ཞུ་བ་ལ་རྒྱུ་ཆ་རྐྱེན་མང་དུ་
དགོས། དཔོན་སློབ་ཀྱི་རྟེན་འབྲེལ་འཛོམ་པ་ཡང་དཀའ་བས། དེ་ལས་འདིར་
བྱས་ཆོག་པ་ནི་བོད་པ་ཡིན་པས། ད་ལྟ་ཞུ་ན་དགའ་གསུང་། ཁྱེད་རང་ཚོ་རོ་
ཉལ་ཉལ་རང་མི་བྱེད་པར་རྒྱུན་དུ་བླ་མའི་རྣལ་འབྱོར་གསོལ་འདེབས་རེ་ཡང་
བྱེད། ཡི་དམ་གྱི་ལྷ་གཅིག་ཀྱང་གཙོ་བོར་བཟུང་སྟེ་བསྙེན་པ་བྱེད། ཆོས་སྐྱོང་
གཅིག་ལ་གཏོར་མ་མ་ཆགས་ཙམ་རེ་བྱེད་དགོས་པ་ཡིན། ངེད་ནི་ཐོ་རངས་བླ་
མ་དམ་པ་རྣམས་ཀྱི་རྣལ་འབྱོར་སྤྱི་འདུས་རེ་སྒོམ། རྫོགས་པ་ཆེན་པོའི་ལམ་
ཟབ་བླ་མའི་གསོལ་འདེབས། བི་མ་ལའི་གསོལ་འདེབས། སྐུ་བཞིའི་གསོལ་
-291-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འདེབས་ཕོ་ཉ་མྱུར་མགྱོགས། རང་གི་བློས་བྱས་པའི་གསོལ་འདེབས། བརྒྱུད་
པ་ གང་ ནས་ བརྒྱུད་ པའི་ ཆོས་ དེ་ འཆད་ དུས་ དང༌། སྒོམ་ དུས་ དེའི་ གསོལ་
འདེབས་མ་ཆགས་ཙམ་བྱས་པས། བླ་མ་རྣམས་ཀྱིས་བྱིན་གྱིས་བརླབས་ཏེ།
ལུས་སེམས་བདེ་བ་དང་ཆོས་རེ་ཙམ་བཤད་ཀྱང་བར་ཆད་ཉུང་ཙམ་བྱུང་།
སློབ་མ་ཡང་སྒོམ་པ་རྣམས་ལ་བློ་ཡུལ་དུ་བབས་ནས་ཕན་པ་ཡང་དུམ་པ་བྱུང་
བས། བླ་མ་ལ་གསོལ་བ་འདེབས་པའི་ཡོན་ཏན་ཡིན་བསམ་པ་ཡོད་གསུང་།
དང་པོ་གུ་རུ་དྲག་སྒྲུབ། ཕྱག་ན་རྡོ་ རྗེ་ ཨུ་ཙརྱ། ཁྲོས་ནག །རྟ་མགྲིན་ཡང་
གསང་ཁྲོས་པ། རྟ་མགྲིན་ལྕགས་རལ་ཅན་ལ་སོགས་པ་དྲག་པོའི་ལྷ་མང་དུ་
བསྒྲུབས་པས་རྟགས་ཐོན་པ་བྱུང་
། རྒྱལ་པོ་ལ་སོགས་གནོད་པ་ལ་དྲག་སྒྲུབ་
འདི་བསྔགས་པར་འདུག་ པས། ད་ལྟ་བསྐྲད་པ་སོགས་བྱེད་པ་ནི་དེ་ཡིན་
གསུང་། དཔལ་ བདེ་མཆོག་ འཁོར་ ལོའི་ དབང་ དང་ ལུང་རྣམས་ཐོབ་ནས་
གྲངས་བསྙེན་དང་དེ་ནས་ཞག་རེ་བཞིན་ཡི་གེ་བདུན་མ་ཁྲི་ཚོ་རེ། གཞན་མ་
གང་ལྕོགས་རེ། ཚེ་དཔག་མེད་གྲུབ་རྒྱལ་མ་ལ་ཁྲི་ཚོ་རེ། ལྷ་དགུའི་སྙིང་པོ་དང་
ཡང་ སྙིང་ལ་ ཁྲི་ཚོ་རེ། གཟུངས་གང་ལྕོགས་རེ་ དེ་བར་བསྒྲུངས་པས་ བྱིན་
རླབས་ཞུགས་པ་འདྲ་ཡང་བྱུང་། ཁྱད་པར་དུ་ཕོ་ལོ་བདུན་ཅུ་ལ་ཟིན་འདུག །
བར་དུ་ནད་དྲག་པོ་གཉིས་གསུམ་བྱུང་སྟེ་རྐྱེན་བྱས་ནས་མི་ཤི་བར་བསྡད་ཆོག་
པ་ཡི་དམ་རྣམས་ཀྱི་ཐུགས་རྗེ་ཡིན་གསུང་། ཆོས་སྐྱོང་ཡང་དམ་ཅན་སྡེ་ལྔ་ལ་
བསྐང་གསོ་དང་། རྒྱུན་གཏོར་ བྱས་པས་ རང་ལ་ཡང་འཁོར་བ་དང་། ཆོས་
འཆད་དུས་ལོངས་སྤྱོད་རེ་ཙམ་འདུ་བའི་ཡོན་ཏན་དང་། གནོད་པ་རེ་ཙམ་བྱུང་
ན་མ་འབད་ཀྱང་རྟགས་རེ་ཡོང་བ་འདྲ་འདུག །གཟའི་སྒོ་ནས་ནད་པའི་གཏོར་
-292-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
མ་རེ་ཙམ་བྱས་པས་ཕན་པར་བྱུང་། ཁྱོད་རང་ཡང་འདིའི་ཚིག་བརྒྱུད་མ་འདི་
ཉོན་སྟེར་བ་ཡིན་གསུང་། ནི་གུ་དང་འབྲེལ་ནས་མགོན་པོ་ཕྱག་དྲུག་པ་འཁོར་
བཅས་ལ་གཏོར་མ་དང་བསྙེན་པ་ཡང་དུ་མར་བྱས་པར་བར་ཆད་རེ་ཙམ་སེལ་
བའི་རྣམ་པ་དང་། རྨི་ལམ་དུ་ཡང་སྣང་བ་ཐོབ་པའི་རྣམ་པ་བྱུང་གསུང་། དགོན་
གོག་འཛིན་པ་དང་ཆོས་རེ་ཙམ་འཆད་སློབ་མ་རེ་ཙམ་པའི་མི་ཡིན་ན། ཆོས་
སྐྱོང་རྣམས་ལ་གཏོར་མ་རེ་བྱེད་པ་ནི་དགོས་བྱེད་ཆེན་པོའི་རིགས་སུ་འདུག །
མཐུ་རང་མི་བྱེད་ཀྱང་ལྕགས་རི་དང་། ཆོས་འཆད་དུས་ཡེ་ཤེས་པ་རྣམས་
གཏོར་མས་མཉེས་པར་བྱས་པས་བར་ཆད་སེལ་བ་ཨ་ཅང་ཆེ་སྟེ། དེ་རྣམས་ཀྱི་
འཁོར་གྱི་འཇིག་རྟེན་པ་ཚོ་མ་མགུ་ནའང་བར་ཆད་བྱེད་པ་གཅིག་ཡིན་པར་
འདུག །ང་དཔལ་སྡིངས་སུ་ལོ་གཉིས་གསུམ་དུ་བྱས་པས་ཁྲིད་པ་ཡང་མང་དུ་
བྱུང་། དེའི་ནང་ནས་མུན་ཁང་ལ་ནན་ཏན་བྱས་པས་མཚམས་བྱེད་པ་དང་།
རྟགས་ཐན་ཐུན་བྱུང་བ་ཡང་མང་དུ་བྱུང་བས་ཕན་པ་ཡང་ཆེར་བྱུང་། ལོ་སྟེང་
གཅིག་བྱས་པས་ཁྲིད་པ་མང་པོ་བྱུང༌། ཉིན་གཅིག་གྲགས་པ་དཔལ་ལྡན་ལ་ཇོ་
ནང་བསྟན་མ་ཡིན་ཟེར་བ་ཞིག་བབས་པ་འདྲ་འདུག་པས། ཁྱོད་ཀྱིས་སང་ལ་
གཏོར་མ་ལ་ཆེད་གཉེར་མ་བྱས་ངས་འབུངས་པ་ཡིན་ཟེར་ནས་ངེད་རང་གིས་
ཀྱང་ཆེད་གཉེར་ཡང་ཆེ་ཆུང་བྱས། ཁ་ལ་ང་ཁྱོད་འདྲས་མ་འབུངས་ཀྱང་མ་
འབུངས་བྱས་པས། དེ་ཀ་ཡིན་ང་འགྲོ་ཁྱོད་ཀྱིས་གྱིས་ཟེར་བས། དེའི་རས་
ལེགས་པོ་བྱུང་ནའང་སྟེང་དུ་སྦྱོར་དྲུག་ཡེ་མ་ཚུགས་པར་ལོ་མང་པོ་སོང་རྗེས་
བྱས་པས་འཛེར་བ་ཙམ་བྱུང་བས། དེས་ན་ཁྱེད་ཚོ་ཡང་ཆོས་རེ་ཙམ་འཆད་པ་
བྱུང་ན་གཏོར་མ་ལ་ནན་ཏན་རེ་ཙམ་དགོས་པར་འདུག་གསུང་།།
-293-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དྲུག་པ་ལྟར་ན་ངེད་རང་གིས་བཟུངས་པའི་དགོན་པ་བཞི་པའི་གྲྭ་པ་
བགྲེས་གཞོན་གཅོང་ཅན་ཉམས་ཆུང་ཡན་གཙོ་བོར་ཆོས་ཀྱིས་བསྐྱངས་ཏེ་ཁྲིད་
ཁ་རེ་ཙམ་ཚུགས་པར་བྱས། ལུང་ཕྲན་དབང་སོགས་གང་དགོས་ཀྱི་སྒོ་ནས་
ཕན་སེམས་མ་དོར་བར་བྱས་པ་ཡིན་གསུང་། གཞན་ཡང་ཆོས་ཀྱི་ཕན་པ་སྣ་རེ་
ཙམ་བྱས། སྨན་དང་སྨན་དཔྱད་གང་ཤེས་འདིས་ནད་པ་སོགས་ལ་གང་ཕན་
བྱས། མདོར་ན་ཚེ་འདས་གཅིག་གི་ཆོ་ག་དབང་བསྐུར་ལ་ཕྱིན་ཀྱང་འདི་ངས་
ཅིས་ཀྱང་འདྲོངས་པར་བྱེད་པའི་བསམ་པས་བྱེད་པ་ཡིན། དེ་འདྲའི་དོན་བྱེད་
པ་ལ་བསམ་པ་དེ་ཅི་ནས་ཀྱང་གཙོ་ཆེ་བ་ཡིན་རིགས་སུ་འདུག །ཕ་ཇོ་ཕུར་བཀྲ་
འདས་ནས་བདུན་ཚིགས་ཀྱི་ཆས་མཚོན་པ་གཅིག་ཤུལ་མ་རྣམས་ཀྱིས་བསྐྱལ་
ཁྱེད་རང་གི་ཨ་ཁུ་ཕ་ཇོ་འདས། ཁྱེད་ཀྱིས་འབུངས་ཟེར་བས་དེ་ཙུག་བྱེད་བྱས།
རྒྱུད་སྡེ་ལྔའི་སྒྲུབ་མཆོད་བཙུགས་འདུན་པ་དྲག་པོ་བྱས་པས། རྨི་ལམ་ལ་ཕ་ཇོ་
མི་གཞན་ཞིག་གི་ཟླ་ལ་མུན་ནག་ཡོད་པའི་མཐའ་འདྲ་ཞིག་ལ་སོང་བས། ངས་
རི་རྩེ་ཞིག་ལ་ཁྲིད་བདེ་བ་ཅན་གྱི་ལམ་བསྟན་པས། དེ་ཕྱོགས་ལ་འཕུར་སྙམ་
ཕྱེད་པ་ཞིག་བྱུང་། གཞན་ཡང་བློ་བཟང་པོ་འགའ་རེ་ལ་བྱུང་གསུང་། མདོར་ན་
བསྟན་པ་ ཨ་ཅང་ཆེ། གཞན་མ་མི་དང་གྲོག་སྦུར་ཡན་ལ་ཟན་ ཁམ་བུ་རེ་
སོགས་ཀྱིས་ཕན་ན་བསམ་པ་བྱས། ངེད་རང་སངས་རྒྱས་སྒྲུབ་པ་ལ་སྡིག་པ་
ཡང་ཆུང་ངུས་གནོད། དགེ་བ་ཡང་ཆུང་དུས་ཕན་པ་ཡིན། ཁྱེད་རང་ཚོ་ཡང་
ཕོར་པ་གང་གི་སྟེང་ནས་ཀྱང་ཕུད་ཀྱིས་དཀོན་མཆོག་མཆོད། ལྷག་དེ་ནས་ཁྱི་
ཟན་བཅངས་པ་རེ་བྱེད་དགོས་པ་ཡིན་གསུངས།
བདུན་པ་ལྟར་ན་གཟུགས་ཅན་གཟུགས་མེད་ཀྱི་ལྷ་འདྲེ་གློ་བུར་གྱི་ལྷ་
-294-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
འདྲེ་སོགས་ཀྱིས་ཆེར་མ་ཚུགས། བྱ་བཏང་བྱས་དུས་ལམ་དགྲ་དང་ཇག་པ་
བྱུང་བ་མང་སྟེ། དགྲ་བྱེད་པ་ཚུར་བྱུང་ སྟེ་ ཕར་ གཟན་བཀལ་བ་རྐྱང་ཡིན།
དགོན་པ་རྣམས་བཟུང་ནས་སྙམ་ཆུང་ལ་གནོད་པ་རེ་ཙམ་དང༌། རྐུན་མ་རེ་
ཙམ་བྱུང་བ་རྣམས་མཐུ་གཏད་ངན་པ་མ་བྱས་ཀྱང་། ཐབས་གང་མཁས་ཀྱི་སྒོ་
ནས་བཏུལ་བས། ཕར་ཞྭ་རང་འབུད་མི་དགོས་པ་འདི་ཡིན་གསུང་། ངན་པ་
རང་བྱས་པ་ཞིག་ལ་གཏོར་མ་སོགས་མ་བྱས་ཀྱང་ཆོས་སྐྱོང་རྣམས་ཀྱིས་ཤགས་
འབྱེད་རེ་ཙམ་བྱུང་བ་འགའ་རེ་བྱུང་གསུང་། བྱམས་སྡིངས་སུ་རྒྱུད་སྡེ་ལྔའི་
བསྙེན་པ་བྱས་དུས་སྤྱིལ་པོ་དེའི་སྒོ་དེ་མཐོ་བོར་འདུག་སྟེ་ནང་བཙུན་པ་འདྲ་
བའི་གདོང་མཆུ་དམར་ཞིང་རས་ཀྱམ་དང་ཞྭ་ཐེབས་གྱོན་པའི་གཟུགས་ནམ་
མཁའ་ལ་སྙེགས་པ་ཞིག་གཉིད་ལ་སོང་བའི་རྨི་ལམ་དུ་འདུག་པས། དང་པོ་
སྐྲགས་དངངས་ཀྱང་བྱུང་། དེ་ནས་དྲག་སྒྲུབ་ཀྱི་བསྐྱེད་རིམ་འཁོས་ཆེ་བ་ཙམ་
དུ་ བྱས། རྨི་ ལམ་ དེ་ ཡང་ ཟིན་བྱུང་བས་བདེན་མེད་ ཀྱི་ལྟ་བས་ ཀྱང་ ཟིན།
གཉིད་སད་དུས་ནང་དེ་འོད་གསལ་དུ་མེར་རེ་འདུག །དེ་ཁའི་ངང་དུ་བཞག་
པས་ཕྱི་སྣང་བ་ཐམས་ཅད་ཀྱང་འོད་གསལ་དུ་སོང་བསམ་པའི་ཉམས་ཞིག་
བྱུང་ནས། བདེན་མེད་ཀྱི་ཚིག་མང་པོ་ཁ་ནས་འདོན། ལུས་གར་ཐབས་སུ་བྱེད་
པའི་ཡུན་རིང་དུ་འཁྲབ་པ་ཞིག་བྱུང་གསུང་། དཔལ་ལྡིངས་སུ་མཚམས་གཅིག་
ཀྱང་བྱས། དཔེ་ཆ་འདྲ་བ་བཞེངས་བྱེད་ཀྱི་གཟིམས་ཁང་དུ་དབྱར་ཞིག་དེར་
བསྡད་ཙ་ན་ཐོག་སྨད་དགུ་བབ་པ་ངེད་རང་ཉལ་ཡོད་པའི་ཐོག་གོང་མ་ངེད་
རང་གི་ཐད་དེ་ཁ་ཡིན་པར་འདུག །ཉལ་བའི་སྟེང་གི་ཐོག་དེ་ནས་འདམ་དོ་
ཙམ་འཁྱོག་འདུག་པས་བབ་དུས་ཡུག་གཅིག་བརྒྱ་འདུག །དེ་ནས་གཞོབ་དྲི་
-295-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
དང་མེ་དྲི་ཆེན་པོ་འདུག་སོང་དེའི་ཁང་པ་དེའི་བཞི་ཐོག་ཕུག །མཛོ་མོ་ཞིག་
དང་བ་ཆུང་ཞིག་ཤི །རང་ལ་ཅང་མ་བྱུང་བས་རྟིང་དུ་འཇིགས་པ་ཙམ་གྱིས་
དཀོན་མཆོག་གི་ཐུགས་རྗེ་ཡིན་པར་གོ །དེ་ནས་གནང་གཞིས་ཙམ་ལ་བུ་
འདྲེན་འཛམ་ཟེར་བ་ཞིག་ཡར་ཁ་ན་ཡོད་པ་དེ་ལ་ཨོ་རྒྱན་གྱི་མཆོད་གནས་རྒྱ་
མཚོ་འབེབས་ཀྱི་ཡོད་པས་མོ་བབ་ནས། དགོན་པའི་སློབ་དཔོན་ཡ་གི་དང་ལྷ་
འདྲེ་རྣམས་འཁྲུག་པས་སློབ་དཔོན་རྒྱལ་ཟེར་བ་བྱུང་གསུང་
། སྡིངས་པོ་ཆེར་
ཁྲིད་གཅིག་གཙུགས་པས་ཁྲིད་ཀྱི་སྒང་རང་ལ་སོང་དུས་གདན་ལ་བཞུགས་པ་
ལ་སྐྲང་འབུར་ཞིག་བྱུང་ནས་ཟུག་ཆེན་པོ་རང་བྱས། སྡོད་པ་ལའང་ཆོས་ཐུན་
གྱི་ཚེར་ཟུག་ཚད་བྱུང་བས། སྒྲུབ་པ་མོ་གཡུ་གང་མ་ན་ཡོད་པས། ངེད་ན་ཟེར་
བ་ལབ་ལབ་མང་དུ་བྱེད་པས། རྒྱ་སྐད་མང་པོ་ལབ་བྱེད་པས། ཁྱོད་གང་ནས་
ཡིན་ཅི་ན་བྱས་པས། རྒྱ་གར་ནས་ཡིན་རྡོ་རྗེ་གདན་དུ་ཚོགས་འཁོར་ལ་འགྲོ་
དགོས་པ་ཡོད། ང་འགྲོ་ཟེར་ང་ལ་ཐུག་སྟེ་བྱས་ནས་གཅིག་པུ་ན་ཟེར་ནས་འདི་
ལ་ཅི་ཕན་བྱས་པས། དམ་ཚིག་གི་སེལ་དུམ་ཙམ་པ་ཞིག་གིས་ལེན་པ་ཡིན།
ད་ཆོས་ཉན་འདི་ཚོ་ལ་ཡམས་རིམས་ཤིག་ཡོང་བ་ཡོད། དེ་ནས་དྲག་འགྲོ་ཨའུ་
ཙི། ཆོས་ཤོད་འཕྲིན་ལས་འདྲ་བྱེད་ཟེར་བ་བྱུང་གསུང་། ཡང་སྡིངས་པོ་ཆེའི་
གཟིམས་ཁང་དེ་ནི་གླུ་བདུད་ཅིག་འདུག་པས་འཁོར་དང་ཕྱུགས་ལ་གནོད་པ་
དུ་མ་རེ་བྱས་བྱུང་། ནུབ་གཅིག་རྨི་ལམ་ན་ཉལ་བའི་སྟེང་གི་གདུང་གསེབ་
དེ་ན་སྡིག་པ་རྩིག་བུ་ཆེ་ཤོས་ཙམ་ཞིག་འདུག་པས་རྨི་ལམ་དེ་ཟིན་བྱུང་བ་དང་།
ཕག་རྒོད་མཛོ་ཙམ་ཞིག་ཏུ་སྤྲུལ་ནས་ཁྱུར་མིད་བྱས་པས་རྨི་ལམ་འཚུབ་པ་དང་
གནོད་པ་རྣམས་ཆད་བྱུང་། གཞན་ ཡང་དེ་འདྲའི་ རིགས་མང་དུ་གསུང་པ་
-296-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
རྣམས་དྲན་པ་ར་རི་ཙམ་ལས་མི་གསལ་བར་འདུག་པས་མ་བྲིས་པ་ལགས།
བྱམས་སྡིངས་སུ་མུན་ཁང་དང་ཐབ་སྤངས་དབྱར་གཅིག་བྱས། དེ་ཐོན་རྟིང་
ལུས་ཐམས་ཅད་སྦྲིད་པ་དང་། མིག་དམར་པོར་སོང་རྩ་ཆུར་ཡང་འགྱུར་བྱུང་
བས། བརྟག་པ་བྱས་དུས་མཛེ་རང་དུ་ཤེས་བྱུང་། ད་དེ་ཡང་ན་རྒྱལ་ཁམས་ལ་
ཕྱིན་རྒྱུས་མེད་ཀྱི་ཡུལ་དུ་ལམ་ཟན་ལ་བརྟེན་ནས་འདི་ཐོན་ན་རབ། མ་ཐོན་
ཀྱང་དགེ་སྦྱོར་གང་ནུས་བྱེད། ཡང་ན་ནི་མི་མེད་པའི་རི་ཁྲོད་ཅིག་ཏུ་འཆི་ས་
བྱེད། ད་ངེད་རང་མི་ཁྲོད་དུ་མི་ཚུད་པར་འདུག་བསམ་བྱུང་བ་ལས། སྔ་སོར་
འདི་ཁར་མཚམས་ཞིག་བགྱིས་དང་བསམས། ཕྱག་རྡོར་ཨུ་ཙརྱའི་བསྙེན་པ་
ཡང་དུམ་རེ་བྱས། རྫས་ཆེན་རྣམས་པགས་བྱུག་བྱས་པས། བྱུག་པ་བྱས་ཀྱིན་
ལོད་དུ་རང་སོང་བྱུང་། ང་འདི་འདྲ་སྲོག་ལ་རྒོལ་བར་འདུག་བསམ་ནས་ཐལ་
ཐུལ་དང་ཆེར་མེད་གང་ཡོད་རྣམས་ཀྱི་མཐོ་རྩེ་ཞིག་ཞང་པོ་ལ་བཅོལ། ང་ཤི་
འདུག་ཟེར་ན་འདི་ཚོ་ཐོང་ཟེར་བ་བྱས། ལུས་ངག་ཁྱེར་རྒྱལ་ཁམས་ལ་ཕྱིན།
ལྷ་ རྗེའི་ གྲལ་སྐོར་ གཅིག་བྱས་ནས་ འཆོས་ཤེས་ པ་ ཡོང་བ་ ཡང་སྲིད། ཀླུ་
སོགས་ཀྱི་གནོད་པ་ཡིན་ན། གཉན་ས་གང་འདུག་ཏུ་གཅོད་རེ་ཙམ་བྱས་ན་
ཐོན་པ་ཡང་སྲིད་བསམ། གལ་ཏེ་མ་ཐོན་ཀྱང་དགེ་སྦྱོར་གང་འཕེལ་བྱེད། ཤི་
ཡང་ལ་ཁའི་བྱ་རོ་དང་ཆུ་ཁའི་ཉ་རོ་བྱེད་བསམ་ཕྱིན་པས། ལྷ་རྗེ་ལ་ཅི་ཡིན་
ཟེར་བ་བྱས་པས། ལ་ལ་ཅི་ཡིན་ཟེར། ལ་ལ་གང་ཡིན་ཟེར་བ་ལས། ཐིངས་
པ་རང་མ་བྱུང་། དོལ་གྱི་ལྕོགས་ཕུག་པས་ཐིངས་ཏེ། སའི་བམ་ལུས་ལ་རྒྱུག་
པ་ཡིན། མཛེ་རང་མིན་མཛེ་རྟགས་ཙམ་ཡིན་པས། དྲག་ཟེར་བ་ཡིན་གསུང་
པས། ངེད་རང་གི་ཡིད་ཡུལ་དང་མཐུན་པར་བྱུང་། སའི་བམ་ཡིན་པ་ཡང་ཐབ་
-297-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
སྤངས་བྱས་དུས་སོགས་སྣེའི་འོག་དེ་རུལ་འདུག་པས་དེ་གོ་ཁོང་གི་བྱུག་པ་མང་
པོ་ཡང་བསླབ། ངེད་རང་གིས་ཀྱང་དྲོད་བཅོས་སྐོར་གྱི་བྱུག་པ་བྱས། རླུང་དང་
འཁྲུལ་འཁོར་མང་དུ་བྱས་པས་ཟླ་བ་གཅིག་ནས་སྐྱེད་ཆེར་བྱུང་སྟེ་ཐོན་པ་ཡིན་
གསུང་། སྡིངས་པོ་ཆེར་བླ་མ་གད་འོར་བས་དུག་ཅིག་བྱུང་བ་ལས། མ་བྱུང་
གོང་དུ་རྨི་ལམ་དང་མོ་མ་སོགས་ཀྱིས་དུག་ཡོད་ཟེར་བ་ལ། ངེད་རང་རྟོག་པ་
རྩིངས་པས། ཁོས་ཞོ་ཞིག་ལ་ཕྱེ་ཞིག་བཏབ་ནས་བྱིན་པས། ཕ་རོལ་ལ་འགྲོ་
རྩིས་གྲབས་བྱས། གང་ཡོད་ལ་སྤང་དག་དང་། དཔལ་ལྡན་སྡིངས་ཀྱི་ཚད་ཁང་
འདི་ཡང་བཞེངས། མི་རྣམས་ཕལ་ཆེར་ལང་འཆི་བྱས། ཁོང་རྣམས་ན་རེ་འཆི་
བ་རང་མི་འོང་དུག་ཡིན་ན་ཨའི་ཆུ་ཚན་ཕན་ཟེར་བས་འགྲོ་དགོས་བསམ་ཡོད་
པ་ལ། རྨི་ལམ་ལ་ཡང་ཕྱིན་ན་བསམ་པ་ཞིག་བྱུང་བར་ཕྱིན་པས་ཉེས་མེད་དུ་
འཁོར་དེ་ནས་ཆུ་ཚན་གྱི་ཡོན་ཏན་དང་དཀོན་མཆོག་གི་ཐུགས་རྗེ་ལས་ནད་
ཀྱང་སྐྱེད་ཆེར་བྱུང་
། འཆི་རྩིས་རང་ལ་མ་ཤི་ཙམ་བྱུང་སྟེང་དུ་དཔལ་སྡིངས་སུ་
སྐེ་དང་། ཁྱད་པར་ལྕེ་ཁའི་ནང་དུ་མི་ཤོངས་ཚད་བྱས། ལབ་ཀྱང་ཡེ་མི་ཤེས་པ་
ཞིག་བྱུང་བས། གཞན་མ་དང་ངེད་རང་བྱིངས་ཀྱིས་འཆི་བར་གཟུང་། ལྷ་རྗེས་
ཀྱང་ཐོག་དེར་སྲིན་བྱའི་སྐད་བྱུང་བ་ཐོས་འདུག་པ་དང་བཅས་པས། ལྷ་རྗེས་
ཁ་གཏམ་དེ་བྱས། ད་དཀོན་མཆོག་མིན་པ་རེ་ས་མེད་བསམ་སྟེ། བླ་མ་དཀོན་
མཆོག་ཤི་བ་ལེགས་སམ། མ་ཤི་བ་ལེགས་གང་ལེགས་པ་ཐུགས་རྗེས་ཟུང་
ཐུགས་རྗེས་སྐྱོབ་པའི་དུས་སུ་འདུག་བསམ་ནས་གསོལ་བ་དྲག་ཏུ་བཏབ་པས།
ནམ་མཁའ་ནས་སྒྲ་བྱུང་སྟེ་དབང་བཞི་བསྐུར་བ་རྣམས་རིམས་པ་བཞིན་དུ།
དང་པོ་ཉིད་དག་པ་བཞིའི་དབང་། གཉིས་པ་ཡེ་ཤེས་རྒྱུན་མི་ཆད་པའི་དབང་།
-298-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
གསུམ་པ་འཁོར་ལོ་བདེ་བ་ཆེན་པོའི་དབང་། བཞི་པ་དག་པ་ཡེ་ཤེས་ཀྱི་དབང་
ཟེར་བ་བྱུང་། དེའི་གོ་བ་ལེན་གྱིན་དབང་ཞིག་བླངས། དེ་ནས་ཡུག་ཅིག་སོང་
བ་ན། དུས་མིན་འཆི་བར་མི་འགྱུར་ཏེ། །སྐྱེས་བུའི་ཚེ་ལོ་བརྒྱད་ཅུ་ཡིན་ཟེར་
རོ། །དེ་ནས་ ཡུག་བསྟན་པ་ཆགས་པ་དྲུག་སྟོང་སུམ་བརྒྱ་ཡིན། གནས་པ་
འཇིག་པའང་དྲུག་སྟོང་བརྒྱ་རེ་ཡིན། ཟེར་བ་ཡང་བྱུང་བས་ཡིད་ཉམས་སོས་
བྱུང་། བྱམས་སྡིངས་སུ་ཐོག་འོག་ཏུ་ཚུད། ཡང་ཁའི་གྲུ་ཡང་བྱིང་ལ་ཁད་པ་
ཡང་ཁ་ནས་དགོན་པར་ཕྱི་ཕྱི་ཞིག་འོང་བས། ལམ་འཛོལ་བ་ཁ་འདྲས་བྱས།
གད་པ་རྟ་ཞོན་མདུང་བཟུང་གྱི་ཚོད་ཅིག་ལ་ཐུ་ལ་ཡུག་གཅིག་བརྒྱལ་དྲན་པ་
བྱུང་བ་དང་ཉམས་ཤིག་ལྷན་ཅིག་བྱུང་འདུག་པས་དེའི་ངང་ལ་དགོན་པར་
འཁྱོལ་འདུག །དེ་ནས་ཉམས་དེ་སད་ཙ་ན་ཙུག་ཙམ་མི་ཡོང་པར་འདུག །དེ་
ལ་སོགས་ཏེ་རྐྱེན་དྲག་པོ་མང་པོས་ངེད་རང་ཡང་འཆི་བར་ཐག་བཅད་པ་མང་
པོ་བྱུང་སྟེ། ད་ཚུན་བླ་མ་དཀོན་མཆོག་གི་ཐུག་རྗེས་ལེགས་པོ་རང་བྱུང་ལགས་
ཏེ། དེ་ནས་ཁོས་གཅིག་སྐྱལ་གསུང་། །
ད་ལྟའི་མི་འདི་ཚོ་ན་ཡང་མི་འཆི་གཞན་འཆི་བ་འདུག་པ་མཐོང་ཡང་
ངེད་རང་མི་འཆི་བསམ་པའི་མི་རིགས་མང་པོ་འདུག ཁྱེད་རྣམས་ལ་བར་ཐར་
ཡང་ཨེ་ཡོང་ངམ། ད་ཡང་དེ་འདྲའི་གྲབས་རེ་ཙམ་དགོས་པ་ཡིན་གསུང་།
བརྒྱད་པ་ལྟར་ན་སྐུ་ན་ཆུང་ངུའི་དུས་སུ་མ་ཎི་རེ་ཙམ་བགྲངས་པས།
བྲག་འབྲུ་གུ་གཤོངས་ཀྱི་བྲག་ཕུག་ཅིག་ན་ཐུགས་རྗེ་ཆེན་པོའི་སྐུ་ངོ་མཚར་ཅན་
ཞིག་འདུག་པ་ལ་ཕྱག་དང་མཆོད་པ་བྱས་པས། བྱིན་གྱིས་བརླབས་པ་བྱུང་
གསུང་། རལ་ གྲི་གོང་དུ་ འུ་ ལག་ སྐྱེལ་ ཕྱིན། གཡུལ་ ཁང་ནང་ འདྲ་ཞིག་ཏུ་
-299-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བསྡད། ཨོ་རྒྱན་གྱི་རྟགས་བསྟོད་ཅིག་ཤེས་པ་མང་དུ་བྱས་པས་རྨི་ལམ་དུ་གུ་
རུའི་སྐུ་གཅིག་ནམ་མཁའ་དེ་ལ་བཞུགས་འདུག་པ་ལ་གསོལ་བ་བཏབ་པས་
འོད་ཟེར་གྱི་རྣམ་པ་ངེད་རང་ལ་ཚུར་བྱུང་ནས། དེ་ནས་ནམ་མཁའ་ལ་ཇེ་
མཐོར་སོང་མི་མཐོང་བ་ཙམ་དུ་ཡལ་བར་རྨིས། ཆུ་བོ་རིར་ཚེ་ཆུ་ལ་ཕྱིན་པས།
ལྕང་སར་མདའ་ནས། སྲིན་པོ་རིའི་གཙུག་ལག་ཁང་མཐོང་བྱུང་བས། བཅོམ་
ལྡན་འདས་ལ་དད་པ་གཅིག་ཆེར་སྐྱེས། བདག་བསྐྱེད་མདུན་བསྐྱེད་དང་ཡིད་
ཀྱིས་སྤྲུལ་པའི་མཆོད་པ་དང་། ཁ་ནས་གང་ཤེས་ཀྱི་མཆོད་པ་དང་བསྟོད་པ་
བྱས་པས། དེ་དགོངས་གངས་དཀར་ཞོལ་དུ་བསྡད་པས། རྨི་ལམ་དུ་སྲིན་པོ་
རི་ངོས་ལ་ཕྱིན་པས། གཙང་པོ་ཐོན་པའི་གླིང་ཁའི་དཀྱིལ་དུ་སླེབས་ཙ་ན།
བཅོམ་ལྡན་འདས་དཔའ་བོ་གཅིག་པ་རིན་པོ་ཆེ་དང་རུས་པས་བརྒྱན་པ་སྐུ་
མདོག་ནམ་མཁའ་ལྟར་དངས་པ་ཞིག་དང་མཇལ་བྱུང་བས་ཕྱག་དང་སྐོར་བ་
མང་དུ་བྱས་པས། ཞལ་ནས་བདུད་རྩིའི་རྒྱུན་བྱུང་བ་འཐུང་བས་ལུས་སེམས་
བདེ་བས་ཁྱབ་པ་རིགས་ཀྱི་བུ་ཞེས་ལན་གསུམ་བྱོན་པས་གསུང་གི་སྣང་བ་
དང་བཅས་པ་བྱུང་གསུང་། དཔལ་སྡིངས་དགོན་རྩེར་ཕྱག་དྲུག་པའི་ལས་བྱང་
གཏོར་ཆོག་རྒྱས་བསྡུས་རན་པ་ཞིག་བྱེད་དགོས་བསམ་པ་ཡོད་པས་དགོངས་
ཤིག་རྨི་ལམ་དུ་ཡེ་ཤེས་མགོན་པོའི་སྐུ་ཤིན་ཏུ་ཆེ་བ་ཞིག་བྱོན། ལས་བྱང་བྱེད་
བསམ་ན་གྱིས་གསུང་པ་བྱུང་བས། དེ་ནས་བྱས་ཆོག་པར་གོ་ནས་བྱས་པ་ཡིན་
གསུང་།
དགུ་པ་ལྟར་ན། བྱིས་པའི་དུས་སུ་ཡང་ཁའི་རྒྱལ་སྒོ་གདོང་དུ་ཕྱིན་
པས། བླ་མ་དུང་ལོང་དང་། ཨང་ག་རག་གསོལ་ནས། ཆང་དང་ཟམ་ནོར་ཕྲན་
-300-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
ཚེགས་ལྡང་ལ་སློང་གསུང་། མེད་ཞུས་པས་འདི་ན་འདུག་གཞན་ལུགས་འདི་
བཞིན་འདུག་རྫུན་མ་ཟེར་གསུང་། གང་ཡོད་ཐིངས་པའི་མངོན་ཤེས་ཅན་ཅིག་
བྱུང་བས། ང་གཟིགས་འཕྲལ་དུ་ཆོས་ཀྱི་སྐལ་བ་བཟང་པོ་ཡོད། ཆོས་གྱིས་
གསུང་བ་བྱུང་གསུང་། འཁྲུལ་ཞིག་རིན་པོ་ཆེ་ལ་གདམས་ངག་རེ་ཙམ་ཞུས་
དུས་བྱེད་དགོས། ཁྱེད་ཀྱིས་འགྲོ་དོན་རེ་ཙམ་ཡོང་བར་འདུག་པས་གསུང་།
ངེད་རང་གི་མགྲོན་པོ་དང་ཅི་ཡོང་ཞུས་པས། དེ་རིང་སོང་ཙ་ན་ཡོང་བ་ཡིན་བློ་
མ་ལ ད་ པར་ གྱིས་ལ་འབུངས་གསུང་། ཆིག་བརྒྱུད་ཀྱིས་དབང་ རྗེས་ གནང་
སོགས། ཉེར་གནས་དང་མི་གཞན་སྐུ་མདུན་མེད་དུས་ཤོག་གསུང་མང་དུ་
གནང་གསུང་། བྱ་བཏང་ཆོས་རྗེས་གཅིག་གནང་བའི་རྗེས་ལ་མ་ཎི་བརྒྱ་རྩ་རེ་
བསྐུལ་བ་ཕྱག་ལན་དུ་མཛད་པ། བདག་ལ་བླ་མ་རས་པ་ཁྱེད་དཔལ་སྡིངས་སུ་
ཆོས་འཆད་ཙ་ན་མ་ཎི་འདི་བསྐུལ་གསུངས་པ་དང་། གཞན་ཡང་ཁྱོད་རང་ཡང་
དགོན་པ་འཛིན་ཙ་ན་འདུག་གྱིས་གསུང་མང་དུ་གསུངས་པ། ང་འདྲས་དགོན་
པ་དང་ཅི་ཟིན་བསམ་པ་ལས། སྟེང་དུ་དགོན་པ་འཛིན་ལོ་ཆོས་འཆད་ལོ་རེ་
ཙམ་བྱས་དུས། དྲུག་པ་ཉིད་ལ་མངོན་མཁྱེན་ཞིག་མངའ་བར་གོ་གསུང་། ཆོས་
ཀྱི་རྗེས་མ་ཎི་འདི་ཁྱེད་ཚོས་ཀྱང་ཆོས་དང་འཆད་པ་བྱུང་ན་གྱིས་གསུང་། །
བཅུ་པ་ལྟར་ན། ལོ་གཅིག་གཉིས་ཙ་ན། ང་རྒད་པོ་ད་ལོ་སོང་རེས་ཀྱི་
མི་གསུངས་པ་དང་། ཆོས་བཞིན་ཞུ་ན་ད་ལྟ་ཞུས་པ་དྲག །དེ་ནས་ངེད་ཀུན་ཨེ་
སྡོད་མི་ཤེས་གསུང་། ང་ཤི་ན་ཡང་ཁྱེད་རང་སྤུན་གཉིས་འདི་ཟུང་། སྤྱད་པ་
འདི་ཚོ་ཁྱེད་རང་ཚོ་བདག་རྒྱུ་ཡིན། འདི་ཚོ་ རྗེས་ལ་གཏོང་རྒྱུ་ཡིན་ཟེར་བ་
སོགས་མང་དུ་བྱོན། ཉིན་གཅིག་གློ་བུར་དུ་ངེད་མིང་སྲིང་རྣམས་ལ་འདི་འདྲ་
-301-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བདག་རྒྱུ་ཡིན་གྱི་ཡི་གེ་རེ་མཛད་ནས་འདི་རྣམས་ཁྱེད་ཚོས་གྱིས། གཞན་མ་
གང་འདུག་ང་རང་གི་ རྗེས་ལ་ཐོང་གསུང་། ངས་ཕྱོགས་གཅིག་ནས་སླེབས་
དུས་ཡི་གེ་རྣམས་སྟོན་མཛད་པ་ལས། བློ་དང་མ་བདེ་བྱ་བ་ནི་མེད་བསམ་པ་
ཞིག་ བྱུང་། དེ་ནས་ ཆོས་ ལུང་ དུ་ དགུན་ བི་ མ་ ལའི་ ཁྲིད་ གནང་ བ་ ལས།
གནངས་ཞེས་ཙམ་ཐོན་རྒྱུའི་དོ་དགོངས་དེར་ཛོ་པ་ལྷའི་པའི་ཆོ་ག་ལ་ཐེག་པས།
ཁོ་དམ་ཉམས་དེར་སོང་བས། དེའི་སྐྱོན་གྱིས་དེ་དགོངས་དེར་ཤིན་ཏུ་ལྷུང་སྟེ་
དེ་ཁར་འགྲོང་འདྲ་བསམ་པ་ལས། མ་གྲོངས་ཙམ་ལ་སོང་དགོན་པར་ཕེབས་
པའི་དགོངས་མོ་དེར། ཁྲོ་བོ་རི་རི་རྟིའི་ཕྱག་རྒྱ་གྱིས་བགེགས་བསྲུང་བ་ཡིན་
གསུང་པ་ཞིག་བྱུང་གསུང་། ཡང་ཡུག་གཅིག་ན། མགོན་པོ་ཚེ་དཔག་མེད་སྐུ་
མདོག་དཀར་པོ་ཞིག་བྱོན་ད་ལོ་ལ་མི་འཆི་ཙམ་ཡོང་བ་འདྲ་གསུང་། དེ་རེས་དེ་
གསོལ་བ་མི་ཐེབས་ལ་ཁད་པ་ལས། བདག་སོགས་ལ་ཐུགས་རྗེས་གཟིགས་
ནས་སྐུ་ཁམས་ཀྱང་དངས། ད་ཞག་ཀྱང་ཆོས་ལུང་དུ་དེའི་དགུན་མཁའ་འགྲོ་
སྙིང་ཐིག་བཙུགས་ པར་ཆེད་ཀྱང་མེད། བཀའ་ལུང་སྙིང་ཐིག་མ་ གཉིས་ཀྱི་
ལྷག་ལུས་འདྲ་ཡོད་པ་རྣམས་ཀྱང་རྫོགས་པར་གནང་། ཁྱད་པར་བཀའ་སྡོད་
རྗེས་གནང་པོད་ལུང་རྣམས་ཐུགས་རྗེས་བཟུང་ནས་འདི་ཚོ་ཁྱེད་སྤུན་ལ་འཕྲོད་
པས་བློ་བདེ་གསུང་། བཀའ་ལུང་ཡང་བཟང་པོ་གནང་། དེ་ནས་དཔྱིད་ཁ་དེར་
ཆོས་ལུང་ནས་སྐུ་ཁམས་མགོ་མ་ཨན་ཙམ་མཉེལ་ནས། དཔལ་སྡིངས་སུ་
ཕེབས་ནས་ཀྱང་མཉེལ་བ་ཟླ་བ་གཉིས་ཙམ་བྱུང༌། དེ་ནས་བདག་གིས་སླེབ་
ནས་མཉེལ་བ་ཟླ་བ་གཅིག་ལྷག་ཙམ་གྱི་རིང་ལ། ལུས་ཚགས་ཀྱང་འགྲོལ་རྒྱུ་
མེད་པར་བསྙུང་གཡོག་ཞབས་ཏོག་བྱས་པས་བསྙུང་ཟུག་ཆུང་བའི་བར་ལ།
-302-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ།
ཁྲིད་འདི་འཆད་པ་ལ་འདི་གྱིས་གསུངས་པ་དང༌། ཁྱད་པར་རྫོགས་ཆེན་ཆོས་
བརྒྱུད་ཡིན་པས། གཞན་ཚོས་ སྙིང་ ཐིག་མ་ གཉིས་ མཁོ་བ་ཡོང་ པས་ འདི་
བཞིན་བྱེད་རྒྱུ་ཡིན་སོགས་མང་དུ་གནང་། དེ་ནས་སྤྱིར་གྱི་གྲྭ་བུ་སློབ་དང་།
དགོས་ངེད་རང་སྤུན་དང་བཅས་པའི་བསོད་དེས་མ་ཟིན་པའི་རྣམ་པས་མ་
བཞུགས་ པར་ རིག་པས། ཀླུངས་ལ་འཚོལ་ འཚོལ་འདྲ་བྱེད་པ་ལ་ ཕྱིན། དེ་
དགོངས་སླེབས་རྩིས་མ་སླེབ་པས། བློ་དང་ནི་བདེ་དོན་མ་ཆོད་པ་བྱས་པས་ནི་
མ་བྱུང་། དེའི་དགོངས་མོ་དེར་གཉིད་ཆེར་ནི་མ་བྱུང་། ཐོ་རངས་རིག་པ་གཅིག་
བྱུང་དུས། ཁྱོད་རང་ག་ལེ་གྱིས་དྲུང་པ་ལགས། སྒུག་ནས་བཞུགས་ཡོད་ཟེར་
བས་སེམས་མི་འཚབ་ཙམ་བྱུང་། དེ་ནས་དེའི་དགོངས་མོ་འཕྱི་གཅིག་ཡར་
ཡོང་དུས་མ་སླེབ་གོང་དུ་ཇོ་ཇོ་གསུང་པ་མང་དུ་བྱོན། ཁོ་སླེབ་མ་བྱུང་ངམ་
གསུང་པ་བྱུང་འདུག་དེ་སླེབ་དུས་ཅི་འདྲ་བྱུང་ཞེས་ཤོད་དུ་དྲིས་པས་མ་ཐེགས་
ཙམ་བྱུང་ཟེར་བས་ཡིད་ཀྱང་སོས་པ་ལས། སྐུ་མདུན་དུ་སླེབ་པས་ཇོ་ཇོ་གསུང་
པས་ལགས་ཞུས་པས་སླེབ་པ་དགའ་གསུང་། དེ་ནས་ཅང་མི་གསུང་བར་སྙིང་
ཟུགས་ཀྱང་ཆུང་དུ་སོང་བས་ཐུགས་དམ་ལ་བཞུགས་ཏེ། ཡོས་ལོ་ཟླ་བ་ལྔ་པའི་
ཚེས་བཅུ་དགུའི་ཐོ་རངས་གདུལ་བྱ་དག་པའི་དབྱིངས་སུ་གཤེགས་པ་ལས།
དེ་ང་འདྲ་བའི་མིའི་བསོད་ནམས་ཀྱི་སྐལ་པ་ཐམས་ཅད་དུས་འདིར་ནུབ་སོང་
བསམ་སྟེ། ཡིད་ཕམ་ཡང་ཆེར་སྐྱེས་མཆི་མ་སོགས་མང་དུ་བྱུང་སྟེ། ཨ་ཁུ་དགེ་
སྦྱོང་དང་། ཞང་པོ་བློ་རྒྱལ་གཉིས་ལ་རེ་བ་བྱས་ནས་མ་བྱུང་པ། ཙུག་བྱས།
ཡིད་ཀྱི་སྒོ་ནས་གསོལ་བ་འདེབས་པ་དང༌། སྨོན་ལམ་མང་དུ་བྱས་པ་རྣམས་
ཟིན་པ་དང༌། ནམ་ཡང་ལངས་བྱུང་ནས་ཚད་པ་ཡང་ཚ་བས། སྐུ་གདུང་དེ་
-303-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
བཞུགས་ལུགས་བྱས། ཙན་དན་ག་པུར་གྱིས་བྱུག་བདག་གིས་བྱང་ཁར་ཕྱིན་
པས། གྲབ་ཡུལ་སོགས་ཀྱི་བསམ་བློ་དང་བློ་གཏིང་ནས་ཀྱང་མ་བདེ་བས་མ་
མཐོང་བར་འདུག་སྦྱིན་པ་སོགས་ཀྱི་ལྟས་པ་རྣམས་ཀྱིས་ནམ་མཁའི་གཞི་མ་
དྭངས་པ་ལ། འཇའ་སྣ་ལྔ་དང་འཇའ་དཀར་གྱིས་ཁེངས་འདུག་ཟེར་དེ་ལྟར་
གཤེགས་ནའང་། ཐུགས་དགོངས་རྫོགས་ཐབས་རྣམས་སྒྲུབ་པ་ལ་ལག་ན་
འདོན་རྒྱུ་ཡང་ཆེར་མི་འདུག །གདན་ས་པ་ཡང་ན། སྦྱིན་པ་ཡང་སྟབས་མ་བདེ་
བ་འདྲས་བྱས། ངེད་རང་ལ་ཡང་མིའི་ཁྱེར་ཁ་ཆེར་མེད་པའི་སྟེང་དུ། མི་གཅིག་
ལག་གཅིག་ཏུ་སོང་བྱུང་ནའང་། དྲུང་པ་ཉིད་ཀྱི་ཐུགས་རྗེ་ལ་བརྟེན་ནས། མི་
ལ་ངོ་མི་ཚ་ ཙམ་འགྲུབ་བྱུང༌། ལོ་དུས་སུ་སྐུ་གདུང་དེ་བཞུ་བས་རྟེན་
སོགས་མ་བྱིན་ཡང་། གདུང་ལྕགས་ཆོད་མང་དུ་བྱོན། དེ་ཁ་དང་མཚུངས་པར་
ནང་རྟེན་ཚེ་དཔག་མེད་ཅིག་བཞེངས་པས་སྲོག་ཤིང་རང་ལུགས་སུ་ཡོད་པ་
དང་། མར་མེ་འཛིན་ པ་ སོགས་ བྱོན་རྟིང་དུ་བྱང་ཆུབ་ཆེན་པོའི་ སྐུ་འབུམ་
བཞེངས་དུས། ཡོ་བྱད་སོགས་འབད་མེད་བྱུང་སྟེ། རབ་གནས་ཀྱང་ཤིན་ཏུ་
ལེགས་ཏེ་མཐོང་བའི་ཡུལ་ཕྱོགས་ཀྱང་ལོ་ལེགས་པའི་དགེ་མཚན་ཡང་ཡོད་པ་
དང་། དཔལ་ལྡན་སྡིངས་རང་དུ་ཡང་བྱིན་རླབས་ཆེ་བ་དང་། བཀྲ་ཤིས་པའི་
རྟགས་མང་དུ་བྱུང་། ཁྱད་པར་བྲེའི་ནང་ན་དབུ་ཐོད་རིལ་པོར་བྱོན་པ་དེ་རིན་
པོ་ཆེས་བཀང་ནས་ཡོད་པས་དེའི་ཡོན་ཏན་གྱིས་དཔལ་ལྡན་སྡིངས་པ་རྣམས་
ཡར་འཕེལ་རང་ལ་སོང་བྱུང་བ་ཐུགས་རྗེ་ཡིན་པར་འདུག །དེ་ལ་སོགས་ཏེ་
ཚད་མེད་པའི་ཐུགས་རྗེ་དང་ཡོན་ཏན་མངའ་བའི་དཔལ་ལྡན་བླ་མ་དམ་པ་དེ་
ཉིད་དག་པའི་ཞིང་ཁམས་གང་དུ་བཞུགས་ཀྱང་། སྤྱིར་སེམས་ཅན་ཐམས་ཅད་
-304-



ཆོས་ཀྱི་རྗེ་མཚུངས་མེད་གྲགས་པ་རྒྱ་མཚོའི་རྣམ་ཐར་མེ་ཏོག་གི་ཕྲེང་བ། །
དང་ཁྱད་པར་ངེད་རང་ལ་གསོལ་བ་འདེབས་པའི་བུ་སློབ་རྣམས་ཐུགས་རྗེས་
མི་འདོར་བར་གོ་སྟེ། བདག་གིས་ཕྱག་རྒྱ་ཆེན་པོའི་ཆོས་དེ་འཆད་ལོ་བྱས་དུས།
གཞན་མས་མ་རིག་པར་འདུག །ང་རང་འཆད་པའི་ཚིག་སྒྲོས་གཅིག་ལ་བློ་
ཐེངས་པ་ལས་ དེ་དགོངས་དེ་རྨི་ལམ་དུ་བྱོན་ཏེ། འདི་ཡིན་གསུང་པ་དང་
གཞན་ཡང་དགོན་པ་ཕན་ཚུན་དུ་ལེགས་ཉེས་རེ་ཙམ་ཡོད་ན། ལེགས་པ་ལ་
དགྱེས་པ་དང་། ཉེས་པ་ལ་མི་དགྱེས་པ་སོགས་རྨི་ལམ་དུ་ཡོང་བ་འདྲ་འདུག་
པས། དེས་ན་གསོལ་བ་བཏབ་ན་ཐུགས་རྗེས་འབྲལ་མེད་དུ་གཟིགས་པར་
འདུག་པས། མོས་གུས་ལྟེམ་རྐྱང་མེད་པའི་སྒོ་ནས། གསོལ་བ་རྩེ་གཅིག་ཏུ་
འདེབས་པ་དང་། གོང་དུ་བཀོད་པའི་ཆེ་བ་ཡོན་ཏན་གྱི་རྣམ་པར་ཐར་པ་
རྣམས་ལ་ཡིད་ཆེས་ཤིང་སྣ་རེ་ཙམ་ལས་མ་བྱུང་ཡང་ཕྱག་ལེན་ལ་ཐེབས་པར་
མཛད་པར་ཞུ་ཞུ། འདིར་ཡང་གསུང་པ་རྣམས་ཕལ་ཆེར་ཆོས་གནང་དུས་
གསུང་པ་དང་། དཔོན་སློབ་འགོལ་དུས་གསུང་པ་དང་། སྐབས་གཞན་དུ་ཡང་
དམ་དུམ་གསུང་པ་རྣམས་བདག་གི་དྲན་པ་ལ་བཟུང་བར་བགྱིས་ཏེ། གསུང་
ཇི་ལྟ་བ་བཞིན་ལ་རང་བཟོའི་ལེགས་ལེགས་འདྲའི་ལྷན་པ་སོགས་ཀྱིས་མ་
བསླད་པར་བྱས་ཤིང་། དད་ཅན་རྣམས་དང་བ་འདྲེན་བྱེད་དང༌། བདག་ཉིད་
ཀྱང་བླ་མ་དམ་པ་རྗེས་སུ་དྲན་པའི་ཡིད་གསོ་བའི་ཕྱིར་དང་། བརྒྱུད་པའི་བླ་མ་
དམ་པ་རྣམས་ལ་རྣམ་ཐར་རེ་མཛད་པར་འདུག་པས། འདིར་ཡང་འདི་ལྟ་བུ་
ཞིག་དགོས་པར་གོ་ནས་བགྱིས་པ་ལགས་པས། མོས་གུས་ཅན་རྣམས་བླ་མའི་
ཕྱག་ལེན་ལ་ཡིད་ཆེས་པར་བྱ་བའི་ཕྱིར་གཟིགས་པར་ཞུ་ཞིང་། སྐབས་གཞན་
དུ་སྒྲིབ་པའི་ས་བོན་གསོག་པས་དད་པ་ཙམ་མེད་པ་ལ་སྦ་བར་རིགས་སོ། །དེ་
-305-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ལས་བླ་མའི་རྣམ་པར་ཐར་པ་ལ་མོས་པ་ཅན་རྣམས་དང་བ་འདྲེན་པའི་གསུང་།
མེ་ཏོག་གི་ཕྲེང་བ་ཞེས་བྱ་བ། མཚན་ལྡན་བླ་མའི་གདུང་འཛིན་ཤཱཀྱའི་དགེ་
སློང་ངག་དབང་རྣམ་རྒྱལ་བསྟན་པའི་རྒྱལ་མཚན་དཔལ་བཟང་པོས། སྟག་གི་
ལོ་ཟླ་བ་བརྒྱད་པའི་ཚེས་ཉེར་གཅིག་གི་སྐར་མ་མགོའི་ཉིན་དགའ་ལྡན་བྱམས་
པ་སྡིངས་ཀྱི་ཆོས་རྗེ་རིན་པོ་ཆེའི་གཟིམས་ཁང་དམ་པར་སྦྱར་བའི་ཡི་གེ་པ་ནི་
བློ་དང་ལྡན་ པའི་འཇམ་དཔལ་བློ་གྲོས་ཀྱིས་སོ། །འདིས་ཀྱང་བདག་དང་
མཐའ་ཡས་པའི་སེམས་ཅན་ཐམས་ཅད་སེམས་ཉིད་ཡེ་ནས་སངས་རྒྱས་པ་
ཉིད་དུ་ཤེས་ཏེ། ཕྱམ་གཅིག་པར་བླ་མའི་དྲིན་ལས་ཇི་ལྟ་བར་རྟོགས་པ་ཉིད་དུ་
གྱུར་ཅིག །བླ་མའི་རྣམ་ཐར་ཟླ་བའི་དཀྱིལ་འཁོར་ལས། །གང་གསུང་ཆ་ཤས་
རྫོགས་པའི་འོད་ཟེར་དེ། །བདག་བློའི་མཁའ་ལ་ཤར་ཏེ་བཀོད་པ་ལས།།དད་
ལྡན་ཀུན་དའི་ཚལ་རྣམས་དགྱེས་པར་མཛོད། །དེ་ལས་བྱུང་བའི་དགེ་བ་རྒྱ་
མཚོ་ལས། །འགྲོ་ཀུན་བུང་བ་ཆོས་ཀྱིས་ཚིམས་བྱས་ནས། །མཐར་ ཡང་ བླ་
མའི་གོ་འཕང་བསྒྲོད་པར་ཤོག །གཞན་ཡང་སྐྱེ་ཞིང་སྐྱེ་བ་ཐམས་ཅད་དུ། །
དམ་པས་མ་བཞིན་བརྩེ་བས་རྗེས་བཟུང་སྟེ། །གང་གསུང་སྒྲུབ་བྱེད་ཐུགས་ཀྱི་
བུ་གཅིག་པུ། །དམ་ཆོས་ནུ་ཞོས་ངོམས་པ་ཉིད་གྱུར་ཅིག །དགེ་བ་དང་བདེ་
སྐྱིད་ལྡན་པའི་བཀྲ་ཤིས་ཕུན་སུམ་ཚོགས་པ་མངའ་བས་ཕྱོགས་ཀུན་ཏུ་ཁྱབ་
པར་གྱུར་ཅིག །སརྦ་མངྒལཾ།། །།
-306-



བཀའ་དྲིན་རྗེས་དྲན། །
སྐབས་འདིར་ཡང་རིང་མོ་ནས་རྣམ་དཀར་གྱི་བྱ་བ་ལ་ཆེས་གོམས་པའི་དད་
ལྡན། སྒང་མཁར་ཨ་གནམ་ཚང་ཁྱིམ་མི་རྣམ་པའི་བདག་རྐྱེན་ལ་བརྟེན་ནས།
ཀུན་མཁྱེན་ཆེན་པོའི་གསུང་རབ་ཇི་སྙེད་ཀུན་ཕྱོགས་གཅིག་ཏུ་བསྒྲིགས་ཏེ། ངོ་
མཚར་པར་གྱི་ཕྱི་མོར་བསྐྲུན་པའི་ལེགས་བྱས་ལ་རྗེས་སུ་ཡི་རང་དྲགས་པོས་
ཐུགས་རྗེ་ཆེ་ཞུ་བ་དང་ཆབས་ཅིག །འདི་ལས་ཐོབ་པའི་དགེ་བའི་མཐུས་སྦྱིན་
བདག་འཁོར་བཅས་གནས་སྐབས་ཉེར་འཚེ་ཞི་ཞིང་མཐར་ཐུག་རྣམ་བྱང་བླ་མེད་
འཐོབ་པའི་རྒྱུར་གྱུར་ཅིག ། །
དགེ་བསྔོ་དང་སྨོན་ལམ། །
བསོད་ནམས་འདི་ཡིས་ཐམས་ཅད་གཟིགས་པ་ཉིད། །
ཐོབ་ནས་ཉེས་པའི་དགྲ་རྣམས་ཕམ་བྱས་ཏེ། །
སྐྱེ་རྒ་ན་འཆིའི་རྦ་རླབས་འཁྲུགས་པ་ཡི། །
སྲིད་པའི་མཚོ་ལས་འགྲོ་བ་སྒྲོལ་བར་ཤོག །
ཅེས་དགེ་བསྔོའི་སྨོན་ལམ་ཚིགས་སུ་བཅད་པ་འདི། སྟོན་པའི་སྐྱེས་རབས་ལས་
བཏུས་སོ། །



དཔེ་སྐྲུན་པ། རྒྱལ་མོ་འབྲུག་པ། །
དཔེ་སྒྲིག་འགན་འཁུར་པ། ཚངས་པོ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེས་པོའི་ཤུལ་བཞག་ལས།
དེབ་བརྒྱ་དང་དགུ་པ།
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
（༤༢༦)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ། །
པེ་ཅིན་ཀོང་དབྱི་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༠༩ ལོའི་ཟླ་༡༢པར་པར་གཞི་དང་པོ་བསྒྲིགས།
སྤྱི་ལོ་༢༠༠༩ ལོའི་ཟླ་༡ ༢པར་པར་ཐེངས་དང་པོ་བཏབ།
དཔར་གྲངས། ༠༠༠༡-༡༥༠༠
ISBN978-7-80253—210-6/B. 75
གསུང་འབུམ་ཆ་ཚང་( དེབ་༡ - ༢༦ཡོད་）ལ་རིན་སྒོར། ༦༦༠.༠༠



出版人:周华
责任编辑:聪博
封面设计:多吉
图书在版编目(CIP)数据
隆钦绕降智麦威赛文集:第1-26卷 藏文
百慈藏文古籍研究室编,- 北京:
中国藏学出版社,(先哲遗书,106-131卷)2009.12
ISBN 978-7-80253 - 210 -6
I.隆 1.0隆百 …如,喇嘛教 - 古籍 -
汇编 - 藏语 N. B946.6
中国版本图书馆CIP数据核字(2009)第225362号
先哲遗书(第109)
隆钦绕降智英威赛文集
(4/26)
百慈藏文古籍研究室编辑整理
中国藏学出版社出版发行
北京广益印刷有限公司印刷
*
开本: 880 x 1230毫米1/32 印张:380
2009年12月第1版 2009年12月第1次印刷
印数:0001-1500册
书号:ISBN978—7—80253-210-6/B.75
本文集总定价(1-26卷):660.00元



ISBN 978-7-80253-210-6
| ISBN 978-7-80253-210-6/B 75,
本文集虑定价(1-26 卷):660.00元
9787802532106">
