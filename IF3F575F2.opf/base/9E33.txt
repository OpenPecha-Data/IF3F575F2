༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG4884
n/a
ImageGroup:
ISBN:
KG4910
9787802532106
Title:
གསུང་འབུམ།
དྲི་མེད་འོད་ཟེར
gsung 'bum/_dri med 'od zer
Author:
དྲི་མེད་འོད་ཟེར
dri med 'od zer
computerized printed texts
mes po'i shul bzhag:106-131
pe cin
krung go'i bod rig pa dpe skrun khang
2009
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 150 West 17th St, New York City, NY
10011. US. Comments: 04/2010



མེས་པོའི་ཤུལ་བཞག ༡༣༠
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
(༢༥ /༢༦)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།།
ཀྲུང་གོའི་བོད་རིག་པ་དཔེ་སྐྲུན་ཁང་།



s.se
-
g#
e -
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
གསུང་ཐོར་བུ།
FALZERS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
eso
#aso



མེས་པོའི་ཤུལ་བཞག་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བམ་སྒྲིག་འགན་འཁུར་ལ་བགཙོ་བོ། གཟན་དཀར་ཐུབ་བསྟན་ཉི་ མ་དང་།
མཁན་པོ་འགྲོ་འདུལ་རྡོ་རྗེ།
བསྡུ་སྒྲིག་འགན་འཁུར་པ་བདགོན་པ་དང་། གཙོ་སྒྲིག་པ། ཀརྨ་བདེ་ལེགས།།
གཙོ་སྒྲིག་གཞོན་པ། ཐུབ་བསྟན་ཉི་མ། བསྟན་འཛིན་བློ་གྲོས།
བསྡུ་སྒྲིག་པ། བསོད་ནམས་རྡོ་རྗེ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་
ལྡཕེལ།།
གློག་ཀླད་ལག་རྩལ་པ། ཞེ་སྐྱེད། ཡེ་ཤེས། པད་དབྱངས། བྱམས་པ་ཆོས་སྒྲོན།
ཆོས་འཛོམས། བསྟན་འཛིན་། བསོད་ནམས་ཚེ་སྒྲོན་སོགས་དཔལ་
བརྩེགས་ལས་བྱེད་པ་རྣམས།



རྡོ་ཕུང་ཡོད་ས་འདི་ཀུན་མཁྱེན་ཀློང་ཆེན་པ་
འཁྲུངས་སའི་གནས་ཡིན། །
རྗེ་ཉིད་སྐུ་འཁྲུངས་སའི་གནས་དེར་ཡོད་པའི་
ཀུན་མཁྱེན་ཆོས་ཁྲི།
ཀུན་མཁྱེན་ཀློང་ཆེན་པའི་ཐོས་བསམ་མཛད་གནས་
གསང་ཕུ་ནེའུ་ཐོག་གི་ཆོས་གྲྭ་
གནས་མཆོག་གངས་རི་ཐོད་དཀར་གྱི་
ཕྱིའི་ཡུལ་གྱི་བཀོད་པ།
ཀློང་ཆེན་མཛོད་བདུན་བརྩམས་སའི་གནས་
གངས་རི་ཐོད་དཀར་གྱི་ཕུག་པ།
མཛོད་བདུན་གྱི་ཆོས་སྒོ་ཐོག་མར་ཕྱེ་སའི་གནས་
བསམ་ཡས་མཆིམས་ཕུའི་ཀློང་ཆེན་ཆོས་རའི་སྒྲུབ་ཕུག་



༄༅། །དཔེ་སྐྲུན་གསལ་བཤད།
《མེས་པོའི་ཤུལ་བཞག》ཅེས་པའི་དཔེ་ཚོགས་འདི་ནི་དཔལ་བརྩེགས་
བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་
དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་ཚོགས་ཤིག་ཡིན་ལ། དེ་ཡང་
མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་གཙོ་
སྐྱོང་གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་
བའི་ལོ་བཅུ་ཙམ་གྱི་རིང་ལ་འབད་བརྩོན་ཆེན་པོས་བོད་ཀྱི་ས་གནས་གང་སར་
བཞུགས་པའི་བོད་ཡིག་དཔེ་རྙིང་པོ་ཏི་ཁྲིར་ལོངས་པ་རང་བྱུང་དང་མིའི་གནོད་
འཚེས་འཇིག་ལ་ཉེ་བའི་ཉེན་ཁ་ལས་བསྐྱབས་ཏེ་ལེགས་པར་བསྒྲིགས་ཤིང་
དཀར་ཆག་ཏུ་བཏབ། དཔེ་ ཐུམ་ གསོལ། དཔེ་སྒྲོམ་ བཞེངས་ ཏེ་ སྲུང་ སྐྱོབ་
མཛད་གནང་བ་དང་གནང་མུས་སུ་ཡོད་པ་ནི། རང་རེའི་མེས་པོའི་ཤུལ་ནོར་
སྲུང་སྐྱོབ་རྒྱུན་འཛིན་དང་བོད་རིག་པའི་གལ་ཆེའི་དཔྱད་གཞི་མཁོ་འདོན་གྱི་
དགོས་པ་ཆེ་བ་མ་ཟད། རང་རྒྱལ་མི་རིགས་རིག་གནས་ནོར་མཛོད་དར་རྒྱས་
དང་སྲུང་སྐྱོབ་བགྱི་བའི་འཕྲིན་ལས་གལ་ཆེན་ཞིག་རེད།
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་
ག་དཔེ་སྐྲུན་ཁང་གཉིས་ཞིབ་གྲོས་བྱས་མཐར། སྲོལ་རྒྱུན་རིག་གནས་སྲུང་
སྐྱོབ་དང་ བོད་ རིག་ པའི་ དཔྱད་ཡིག་མྱུར་སྐྱོབ་ དང་ ཆ་ ཚང་ དུ་ གཏོང་བའི་
དམིགས་ཡུལ་ངོས་འཛིན་གཅིག་གྱུར་ ཐོག《བཀའ་གདམས་ དཔེ་དཀོན་
གཅེས་བཏུས》ཞེས་པའི་དཔེ་རྙིང་དཔེ་དཀོན་གྱི་དཔེ་ཚོགས་ཆེན་མོ་ཞིག་མུ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
མཐུད་ནས་ལེགས་སྒྲིག་དང་དཔེ་སྐྲུན་བྱེད་བཞིན་ཡོད་པ་དང༌། ད་ཆར་ཡང་
དམིགས་ཡུལ་དགོས་པ་གཅིག་གྱུར་ཐོག་《མེས་པོའི་ཤུལ་བཞག》ཅེས་པའི་
དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་
ཡིན་ལ། དེ་ཡང་སྔོན་བྱོན་མེས་པོ་མཁས་དབང་དམ་པ་དུ་མས་ཤུལ་དུ་བཞག་
པའི་ གསུང་ འབུམ་ དཔེ་ དཀོན་ གལ་ ཆེན་ རྣམས་ དང་། འཐར་ འཐོར་ དུ་
བཞུགས་པའི་དཔེ་དཀོན་གལ་ཆེན་དག་ཕྱོགས་གཅིག་ཏུ་བསྡུས་ཏེ་བསྒྲིགས་
པ་འདིའི་ནང་དོན་ཐད་ལ། ནང་དོན་རིག་པ་དང་། གསོ་བ་རིག་པ། ཚད་མ་
རིག་པ། སྒྲ་རིག་པ། བཟོ་རིག་པ། ལོ་རྒྱུས། རྩིས་རིག་སོགས་བཅུ་ཕྲག་རིག་
པའི་གནས་ཀུན་འདུས་པའི་དཔེ་དཀོན་ནོར་བུ་དགོས་འདོད་ཀུན་འབྱུང་ལྟ་བུ་
ཞིག་ཡིན། །
འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་ངེད་ཅག་དཔེ་
སྐྲུན་ཁང་ལ་ཐོབ་པ་ནི་ཤིན་ཏུ་སྐལ་བ་བཟང་ཞིང་གཟི་བརྗིད་ཀྱི་འོས་འགན་
ཞིག་ཏུ་བརྩིས་ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་བཀོད་ཟིན་
ཅིང་། ལས་གཞི་འདི་ལ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་
ཁྲིད་དང་རྒྱལ་ཁབ་ཕྱི་ནང་གི་བོད་རིག་པའི་མཁས་དབང་དུ་མས་གདེང་
འཇོག་དང་མཐོང་ཆེན་གྱིས་སྐུལ་མ་ཡང་ཐོབ། །
《མེས་པོའི་ཤུལ་བཞག》གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་
སྟག་ཡིན་པས། མ་དཔེ་གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་
འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་མང་པོ་འདུག འོན་ཀྱང་
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་མང་རིང་ཉམས་



དཔེ་སྐྲུན་གསལ་བཤད།
མྱོང་བསྡུ་ལེན་དང་མཁས་དབང་དུ་མར་བཀའ་འདྲི་ཞུས་པར་བརྟེན་ཡིག་
གཟུགས་གསར་རྒྱག་དང་ཕྱོགས་སྒྲིག་ཐུབ་པ་བྱུང་། པར་ཤིང་དུ་འཁོད་ཡོད་
པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་ལ་ཕབ་ཡོད་པ་བཅས་
ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ།
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་
སྐྱོར་དང་ཐུགས་ཁུར་གནང་མཁན་གྱི་མཁས་དབང་རྣམས་དང་། ལྷག་པར་དུ་
ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ ཁྲིད་ལྷན་རྒྱས་དང་།
མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་
མཛུབ་སྟོན་གྱི་བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་
དང༌། དཔལ་བརྩེགས་ཞིབ་འཇུག་ཁང་གི་འགན་འཛིན་པ་ལྷན་རྒྱས་དང་། ཞུ་
དག་པ། ཡིག་རྒྱག་པ་སོགས་མདོར་ན་ལས་གཞི་འདི་ལ་ལྷག་བསམ་དང་
འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་
དྲིན་ཆེ་ཞེས་ཞུ་རྒྱུ་དང་། །
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་
ཞིབ་ཚགས་བགྱི་ཁུལ་བྱས་མོད། འོན་ཀྱང་ང་ཚོར་ཤེས་ཚད་དམན་པའི་དབང་
གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་དག་གིས་ནོར་བཅོས་ཡོ་
བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ།
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།
-3-



སྔོན་འགྲོའི་ཞུ་ཚིག
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་
དང༌། ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་
སྐྱེས་བུ་རྣམས་ ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་
དང་བཅས་པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་
འབྲེལ་བའི་ཐུན་མོང་གི་རིག་གནས་སུམ་རྟགས་སྙན་ངག མངོན་བརྗོད་སྡེབ་
སྦྱོར། སྐར་རྩིས་འབྱུང་རྩིས། སྒྲ་ཚད་བཟོ་གསོ་སོགས་མདོ་སྔགས་རིག་གནས་
དང་བཅས་པའི་གཞུང་ལུགས་ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་་་
མི་ཁྱབ་པ་ཞིག་འཆད་ཉན་འགྱུར་གསུམ་དང་། བཤད་སྒྲུབ་ལས་གསུམ་གྱི་སྒོ་
ནས་ཐོག་མར་སྲོལ་བཏོད། བང་དུ་གཏན་ལ་ཕབ། རིམ་བཞིན་དར་རྒྱས་བཏང་
བ་སོགས་འཛིན་སྐྱོང་སྤེལ་བར་མཛད་པའི་བཀའ་དྲིན་བདག་རྐྱེན་ལ་བརྟེན་
ནས། དབུས་གཙང་ཁམས་གསུམ་དུ་བཞུགས་སོ་ཅོག་གི་གླེགས་བམ་ཐམས་
ཅད་གཅིག་ཏུ་སྤུངས་ན་རི་རབ་ལྷུན་པོའི་གཏོས་དང་མཉམ་ཞིང༌། ཆོས་ཚན་གྱི་
རྣམ་དབྱེ་ཇི་སྙེད་ཡོད་པ་གྲངས་སུ་བགྲངས་ན་ནམ་མཁའི་གཟའ་སྐར་ཚོགས་
ཀྱང་སྐྱེངས་པར་བྱེད་པ་ཞིག་མཆིས་པ་ཙམ་དུ་མ་ཟད། རྒྱ་བལ་ཧོར་སོགས་ཀྱི་
ཡུལ་གྲུ་ཀུན་ཏུའང་དར་ཁྱབ་ཆེ། །
ད་ལྟའི་ཆར་བོད་ རིག་པའམ་བོད་ཀྱི་ཤེས་རིག་ཅེས་སུ་གྲགས་པ་
འདི་ཉིད་འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན།



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
ཨོཀ་སི་ཕོར་དྷི་དང་། ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་
ཆེན་གྱི་སློབ་གྲྭ་ཆེན་མོ་རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པ་མ་
ཟད། བོད་ཀྱི་ཆོས་དང་རིག་གཞུང་སློབ་གཉེར་བྱེད་སའི་སྡེ་ཚན་དང་སློབ་མ་
ཡང་མི་ཉུང་བ་ཡོད། །
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་
དེ་གང་དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་
མགོན་ཀོང་སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །
གནུབས་ཆེན་རིན་བཟང་རྔོག་ལོ་ས་སྐྱ་པ། །བུ་སྟོན་བཤད་རྒྱུན་འདེགས་པའི་
ཀ་ཆེན་བཅུ། །ཞེས་དང༌། བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་
མ་བཀའ་གདམས་ལམ་འབྲས་བཀའ་བརྒྱུད་པ། །ཤངས་པ་ཞི་བྱེད་སྦྱོར་དྲུག་
བསྙེན་སྒྲུབ་བོ། །ཞེས་གསུངས་པ་ལྟར། ཤེས་བྱའི་གཞུང་ལུགས་སྣ་ཚོགས་ཀྱི་
འགྱུར་ཁྱད་དང་འཆད་ཚུལ་གྱི་དབྱེ་བས་བཤད་རྒྱུན་འདེགས་པའི་ཀ་ཆེན་བཅུ་
དང༌། སྒྲུབ་པ་ཉམས་སུ་ལེན་ཚུལ་ལ་བརྒྱུད་པའི་ཁྱད་པར་དང་མན་ངག་གི་
དབྱེ་བས་སྒྲུབ་བརྒྱུད་འདྲེན་པའི་ཤིང་རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་
བཅོ་བརྒྱད་རྗེས་འབྲང་དང་བཅས་པའི་གསུང་རབ་རྒྱ་མཚོ་ལྟ་བུ་ཞིག །བདག་
ཅག་གི་ཡབ་མེས་གོང་མ་རྣམས་ཀྱིས་གཅེས་པའི་ལུས་སྲོག་ལོངས་སྤྱོད་ཐམས་
ཅད་ཕངས་པ་མེད་པར་བཏང་སྟེ། ཕྱི་རབས་རང་རེའི་བརྒྱུད་འཛིན་རྣམས་ལ་
འཕྲལ་ཡུན་ཕན་བདེའི་དཔལ་ལ་དམིགས་ནས་བཞག་པའི་ནོར་བུ་རིན་པོ་ཆེ་
ཡིད་བཞིན་དབང་གི་རྒྱལ་པོ་མཐའ་ཡས་པ་ཞིག་མཆིས། དེ་དག་ལས་མང་ཆེ་
བ་རིག་གསར་ལོ་བཅུའི་གོད་ཆག་ཆེན་པོ་སོགས་དུས་ཀྱི་རྒུད་པའི་དབང་གིས་



སྔོན་འགྲོའི་ཞུ་ཚིག
སེམས་མེད་ འབྱུང་ བཞིའི་ འཇིག་ པ་ དང་། སེམས་ ལྡན་ མི་ དང་ མི་ མིན་ གྱི་
གནོད་པས་ཉམས་ཉེས་ཆེན་པོར་གྱུར་པ་ནི་རྒྱ་བོད་ཡོངས་གྲགས་ལྟར་ལགས།
རིག་གནས་གསར་བརྗེ་མཇུག་སྒྲིལ་བ་དང་ཆབས་ཅིག ཏང་གི་ཡང་
དག་པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ། ཏང་དང་རྒྱལ་ཁབ་ཀྱིས་
འགོ་ཁྲིད་དང་རྩ་འཛུགས་གནང་ནས། དཔེ་རྙིང་འཐོར་བསྡུ་དང༌། ལེགས་སྒྲིག
དཔེ་སྐྲུན། སྒྱུར་སྤེལ་སོགས་ཀྱི་སྒོ་ནས་རང་རིགས་ཀྱི་རིག་གནས་ཉམས་པ་
སོར་ཆུད་དང༌། མི་ཉམས་གོང་འཕེལ་གྱི་བྱ་བར་སོ་སོའི་འཁོས་བསྟུན་གྱི་སྲི་
ཞུ་སྒྲུང་པའི་སྐལ་བ་བཟང་པོའི་དཔལ་ལ་ལོངས་སུ་སྤྱད་དུ་ཡོད་པའི་སྐབས་
འདིར། རང་རེའི་ཡབ་མེས་རྣམས་ཀྱིས་བཞག་པའི་ཕ་ནོར་མང་པོ་ཞིག་ད་དུང་
ཡང་ངེད་ཅག་གི་བསོད་ནམས་ཀྱི་བགོ་སྐལ་དུ་ལྷག་ཡོད་པ་རྣམས་ལ་གཅེས་
སྤྲས་ཆེན་པོས་སྲུང་སྐྱོབ་དང་དར་སྤེལ་བྱེད་རྒྱུ་ནི་མེས་རྒྱལ་གྱིས་གནང་བའི་
ལས་འགན་ཡིན་པར་མ་ཟད། འུ་ཅག་བོད་ཀྱི་རིག་གནས་སློབ་གསོའི་བྱ་བར་
ལེགས་སྐྱེས་འབུལ་མཁན་གྱི་རྒན་དར་གཞོན་གསུམ་གྱི་ཤེས་ཡོན་ཅན་ལ་
མཚོན་ན། རང་རེའི་ཕྲག་པར་བབ་པའི་གཞན་དྲིང་མི་འཇོག་པའི་གཟི་འོད་བླ་
ན་འབར་བའི་འོས་འགན་མཆོག་ཏུ་གྱུར་པ་ཞིག་ཀྱང་ཡིན་པར་སེམས།
དེར་བརྟེན་ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་
ལྗགས་རྩོམ་གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་
པའི་མདོ་སྔགས་ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་
ཐར་དང་གསན་ཡིག་བརྡ་སྤྲོད་དང་སྙན་ངག རྩིས་དང་གསོ་རིག་སོགས་དཔེ་
དཀོན་ འཐོར་ བ་ རྣམས་ བསྡུས། ཆད་ པ་ རྣམས་ བསབ། ཉམས་ པ་ རྣམས་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
གསོས། འཁྲུགས་པ་རྣམས་བསྒྲིགས་ཏེ་དཔེ་ཚོགས་མེས་པོའི་ཤུལ་བཞག་
ཅེས་པ་སོགས་རིམ་པ་བསྟར་ཆགས་སུ་པར་དུ་སྐྲུན་དང་བསྐྲུན་རྩིས་ལས། ད་
ལན་ང་ཚོས་ཀློང་ཆེན་རབ་འབྱམས་པའི་སྙིང་ཐིག་ཡ་བཞི་དང་། མཛོད་བདུན།
ངལ་གསོ་སྐོར་གསུམ། གསུང་ཐོར་བུ་བཅས་པོད་ཉེར་དྲུག་འཚོལ་བསྡུ་ཐུབ་
པ་མེས་པོའི་ཤུལ་བཞག་ཅེས་པའི་དཔེ་ཚོགས་ཀྱི་ནང་དུ་བསྒྲིགས་ཏེ། རྒྱ་ཆེའི་
ཀློག་པ་པོ་རྣམས་ཀྱི་སྤྱན་ཟུང་ཡངས་པའི་འབབ་སྟེགས་སུ་འབུལ་རྒྱུ་ཡིན། །
འབྱུང་ཆར་ང་ཚོའི་དཔེ་ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་
ལྡན་ཞིང་མཁྱེན་སྤྱན་ཡངས་པའི་མཁས་དབང་རྣམས་ཀྱིས་དགོངས་འཆར་གྱི་
བཀའ་སློབ་སྩོལ་གནང་དང༌། དཔེ་དཀོན་གྱི་མ་ཕྱི་གཡར་གནང་གི་སྐྱབས་
འཇུག་ཡོང་བ་མཁྱེན་མཁྱེན། །
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་
རྒྱས་ཤིང་། སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་
པོས་དབེན་པའི་ཁ་ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་
ལ་འཆང་། དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་
རིག་གནས་སློབ་གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་
སྒྲུབ་ནུས་ན། མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་
འབུལ། རང་ཉིད་ ཀྱི་ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་
མངོན་གྱུར་ལགས་པས། དེ་བཞིན་དགོངས་དབྱིངས་སུ་ཆུབ་པར་ཞུའོ། ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས། སྤྱི་ལོ་༢༠༠༧པའི་ཟླ་ཚེས་ལ་གུས་ཕུལ།



༄༅། །བསྡུ་སྒྲིག་གསལ་བཤད།
ཕན་བདེའི་འབྱུང་གནས་རྒྱལ་བསྟན་རིན་པོ་ཆེ་སྤྱི་དང༌། ཁྱད་པར་སྔ་
འགྱུར་རིང་ལུགས་ཡོངས་སུ་གསལ་བར་མཛད་པའི། ཀུན་མཁྱེན་ཀློང་ཆེན་རབ་
འབྱམས་ཀྱི་གསུང་ཆོས་རྙེད་ཚད་ཕྱོགས་གཅིག་ཏུ་བསྒྲིགས་ཏེ་པར་དུ་སྐྲུན་པ་ལ།
དེ་ཡང་མཛོད་བདུན་དང་མུན་སེལ་སྐོར་གསུམ་སོགས་ནི་བླ་རུང་ནང་བསྟན་སློབ་
གླིང་ནས་གསར་སྐྲུན་ཇི་བཞིན་སོར་བཞག་ཡིན་ཞིང་། དེ་ཡང་མཛོད་བདུན་ནི་ཨ་
འཛོམས་དང༌། སྡེ་དགེའི་ཤིང་པར་མ། དཔལ་ཡུལ་དགོན་དུ་བཞུགས་པའི་
བྲིས་མ་དང༌། གཞན་ཡང་སྔར་ འབྲས་ སྤུངས་དཔེ་མཛོད་དུ་བཞུགས་ པ་ཆོས་
དབྱིངས་མཛོད་བྲིས་མ་དང་། ཐེག་མཆོག་མཛོད་གུང་ཐང་པར་མ་དང་། རྫོང་སར་
བྲིས་རྙིང་སོགས་ཕན་ཚུན་དཔེ་བསྡུར་ཞུས་པའི་གསལ་བཤད་ཀྱང་ཆོས་ཚན་སོ་
སོའི་བསྡུར་མཆན་དུ་བཀོད་ཡོད། སྙིང་ཐིག་ཡ་བཞི་དང་། ངལ་གསོ་སྐོར་གསུམ་
སོགས་ནི་སྡེ་དགེའི་པར་མ་མ་ཕྱི་གཙོ་བོ་ལ། མི་གསལ་བ་དང་དོགས་གནས་
མཆིས་ པ་ རྣམས། ཨ་ འཛོམས་ པར་ མར་ དག་ བསྡུར་ ཞུས་ ཏེ་ མི་འདྲ་ བ་ དག
（《ཨ》མི་འདྲ་བའི་ཡིག་འབྲུ) གུག་རྟགས་འདིའི་ནང་བཅུག་ཡོད། འགྲེལ་མཆན་
ཡོད་ རིགས་རྣམས་ཤིང་པར་ཇི་བཞིན་གློག་ཀླད་དུ་འཁྲིད་སྟབས་མ་བདེ་བས་
དཀྱུས་ཚིག་དང་ཕྲེང་གྲལ་གཅིག་ཏུ་བཀོད་དེ་གཞུང་ཡིག་དང་མཆན་གཉིས་རྩིང་
ཞིབ་སོ་སོར་ཕྱེས་ཤིང་། དཔེ་དེབ་ཀྱི་དུམ་མཚམས་དག་མ་ཕྱི་ལས་ཡར་བསྣན་
མར་ དབྲིས་ཅུང་ ཟད་ དང་ བཅས་ པོད་ ཆེ་ ཆུང་ སྙོམས་ ཐབས་ བྱས་ ཡོད། དཔེ་
-5-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
དེབ་ཐམས་ཅད་ཀྱི་མགོར་ཆོས་ཚན་སོ་སོར་གཟིགས་པ་སྟབས་བདེ་ཡོང་བའི་ཆེད་
དཀར་ཆག་ད་ལྟའི་དཔེ་དེབ་སྤྱི་འགྲོས་ལྟར་བཀོད་པ་ལས་གཞུང་དོན་དངོས་ལ་མ་
དཔེ་ལྟར་སོར་བཞག་བྱས་ཡོད། དུས་རྐྱེན་འཕོ་འགྱུར་ཅི་རིགས་པས་འཐོར་གྱུར་
སོང་ནས་མ་ཕྱི་རེ་རེ་ཙམ་ལས་མ་བཞུགས་པའི་དཔེ་དཀོན་རིགས་དང་། དོ་དམ་
དཔེ་མང་གི་མཛོད་དུ་བསྐྱིལ་བའི་རྙེད་འཚོལ་དཀའ་བ་རྣམས་ཀྱང་གང་ནུས་ཅི་
ལྕོག་གིས། འགྲོ་སོང་དང་ངལ་བ་ལ་མ་འཛེམས་པར་བཙལ་འཚོལ་བགྱིས་ཁུལ་
དུ། རྒྱ་ཆེའི་ཆོས་ལུགས་ལས་རིགས་མི་སྣ་དང་། གཞོན་སྐྱེས་རིག་གནས་ལྷུར་
ལེན་པ་ཚོའི་བསམ་བློའི་དཔལ་ཡོན་དང་། ཞི་བདེ་འཆམ་མཐུན་སོགས་མདོར་ན་
ད་ལྟའི་སྤྱི་ཚོགས་འདིར་ཕན་དུ་རེ་བ་དང་། མ་འོངས་མི་རབས་ཕྱི་མར་ཡུན་དུ་
གནས་པའི་རྐྱེན་གྲོགས་སུ་འགྱུར་ན་སྙམ་པའི་རེ་འདུན་གྱིས། རྩིས་འཕྲུལ་གྱི་པར་
གཞིར་བཅུག་སྟེ་འགྲེམས་སྤེལ་ཞུས་པ་ལགས་ན། རྒྱ་ཆེའི་གཟིགས་པ་པོ། བློ་
དཀར་ གཞུང་དྲང་ གི་ གཟུར་གནས་དཔྱོད་ལྡན་རྣམས་ ཀྱིས་ ལེགས་ སྤེལ་ ཉེས་
འགོག་གི་རོགས་འདེགས་ཅི་ལྕོག་གནང་བ་ཐུགས་རྗེ་ཆེ་ཞུ།།
བོད་ལྗོངས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་འགྲོ་འདུལ་རྡོ་རྗེས།



༈ རྩོམ་པ་པོའི་རྣམ་ཐར་མདོར་བསྡུས།
ཀློང་ཆེན་རབ་འབྱམས་པ་དྲི་མེད་འོད་ཟེར་ནི། ལྷོ་ཁ་གྲ་ནང་དུ་ཡབ་
སྔགས་ འཆང་ བསྟན་ པ་ སྲུང་དང་། ཡུམ་འབྲོམ་བཟའ་ བསོད་ ནམས་རྒྱན་
གཉིས་ ཀྱི་ སྲས་སུ་ རབ་བྱུང་ལྔ་པའི་ ས་ ཕོ་ སྤྲེལ་ ལོ་ སྟེ་ སྤྱི་ ༡༣༠༨ལོར་སྐུ་
བལྟམས། དགུང་ལོ་ལྔ་ཙམ་ནས་ཡི་གེ་འབྲི་ཀློག་བསླབས་པས་ཚེགས་མེད་དུ་
མཁྱེན། དགུང་ལོ་བདུན་ནས་བཟུང་ལོ་འགའ་ཤས་ཀྱི་རིང་ཡབ་ལས་ཕུར་པ་
སོགས་ཀྱི་མན་ངག་ཕྱག་བཞེས་དང་སྨན་རྩིས་སོགས་ཐུན་མོང་གི་རིག་གནས་
འགའ་བྱང་ཆུབ་པར་མཛད། བཅུ་གཉིས་པར་བསམ་ཡས་སུ་མཁན་པོ་བསམ་
འགྲུབ་རིན་ཆེན་ལས་རབ་ཏུ་བྱུང་སྟེ་མཚན་ཚུལ་ཁྲིམས་བློ་གྲོས་སུ་གསོལ། དེ་
ནས་སློབ་ དཔོན་བཀྲ་རིན། བཙན་དགོན་པ། བླ་བྲང་པ་ཆོས་ དཔལ་རྒྱལ་
མཚན། ཆོས་གྲགས་གཉིས་པར་གྲགས་པ་གཞོན་ནུ་རིན་ཆེན། བློ་གྲོས་བརྟན་
པ། ཆོས་རྗེ་རང་བྱུང་རྡོ་རྗེ། ཤུག་གསེབ་རིན་པོ་ཆེ། ས་སྐྱའི་བླ་མ་བདག་ཉིད་
ཆེན་པོ། བླ་མ་ཁྲོ་ཕུ་པ་སོགས་མཚན་ཉིད་དང་ལྡན་པའི་བཤེས་གཉེན་བཅུ་
ཕྲག་ གཉིས་ ལྷག་ཚུལ་བཞིན་བསྟེན་ཏེ། བོད་ ཡུལ་ དུ་ གྲགས་ པའི་ གཞུང་
ལུགས་མན་ངག་བཅས་པ་དང༌། ཐུན་མོང་ཤེས་བྱའི་རིག་གནས་ཕལ་ཆེར་
གསན་ཅིང་སྒྲོ་འདོགས་ལེགས་པར་བཅད། ལྷག་པར་དུ་རིག་འཛིན་ཀུ་མཱ་རཱ་
ཛའི་དྲུང་ནས་གསང་སྔགས་སྔ་འགྱུར་གྱི་གདམས་པ་མཐའ་དག་ཉམས་ཁྲིད་
དུ་ གསན་ནས་ བྱ་བྲལ་ཀུན་ སྤངས་ ཁོ་ནས། མཆིམས་ཕུ་ལ་སོགས་དབེན་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
གནས་དག་ཏུ་ཟས་གོས་སོགས་ཀྱིས་མཐུན་རྐྱེན་དམན་ཀྱང་དངུལ་ཆུའི་བཅུད་
ལེན་དང༌། སྐྱེ་མོ་ཞིག་ཡོད་པ་དེས་གོས་གདན་གཉིས་ཀྱི་གོ་བཅད་དེ་བཞུགས་
པ་སོགས་དཀའ་སྤྱད་དྲག་པོའི་སྒོ་ནས་སྒྲུབ་པ་ཉམས་བཞེས་སྙིང་པོར་མཛད་
པས། བླ་མ་དང་ལྷག་པའི་ལྷ་དུ་མས་བྱིན་གྱིས་བརླབས་ཤིང་། གྲུབ་པའི་གོ་
འཕང་མཐོན་པོར་གཤེགས། གངས་རི་ཐོད་དཀར་སོགས་ནས་སྐལ་ལྡན་སློབ་
མ་མང་པོར་ཟབ་ཆོས་འདོམས་པ་དང་། མཛོད་བདུན་སོགས་མ་འོངས་གདུལ་
བྱའི་ ཁྱད་དུ་རྩོམ་པ། ཞྭའི་ ལྷ་ཁང་གིས་མཚོན་པའི་རྟེན་གསུམ་ཉམས་པ་
རྣམས་གསོ་བ་སོགས་འཁོར་ལོ་གསུམ་གྱི་བྱ་བས་རྒྱལ་བསྟན་ཡུན་རིང་དུ་
བསྐྱངས་པར་མཛད། །
གཞན་ཡང་གདུལ་བར་དཀའ་བའི་གློ་མོན་དགེ་སྡིག་མི་ཤེས་པ་དང༌།
མོན་བུམ་ཐང་སོགས་དམ་པའི་ཆོས་ཀྱི་སྒྲ་མི་གྲགས་པ་རྣམས་སུའང་། བརྩེ་བ་
ཆེན་པོས་དགེ་བཅུའི་ལམ་ལ་བཀོད་ཅིང་། མཐར་དགུང་ལོ་ང་དྲུག་བཞེས་པ་
ཆུ་མོ་ཡོས་༡༣༦༣ལོ་རྒྱལ་ཟླའི་ཚེས་བཅོ་བརྒྱད་ཉིན་མཆིམས་ཕུ་རུ་ངོ་མཚར་
བའི་ཆོ་འཕྲུལ་བསམ་གྱིས་མི་ཁྱབ་པ་དང་བཅས་ཞི་བར་གཤེགས་སོ། །
ཞལ་སློབ་ཀྱང་རྒྱལ་སྲས་བཟོད་པ། བླ་མ་ཨོ་རྒྱན་པ། མཁན་ཆེན་དགེ་འདུན་
རྒྱལ་མཚན། བླ་མ་སྤོས་གོང་པ་སོགས་དང་། ལེགས་པར་བཤད་པའི་གཞུང་
ལུགས་ཀྱང་མཛོད་བདུན་དང་། ངལ་གསོ་སྐོར་གསུམ། རང་གྲོལ་སྐོར་གསུམ་
སོགས་ཤིན་ཏུ་མང་ངོ་།། །།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་འགྲོ་འདུལ་རྡོ་རྗེས།



དཀར་ཆག་
209
སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།.....
དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།.…............
དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ། ............
སྡེ་འདུན་གྱི་དབང་ཆོག་ལག་ལེན་དང་བཅས་པ།
དཔལ་སྔགས་ཀྱི་སྲུང་མའི་རྗེས་གནང་དངོས་གྲུབ་
རྒྱ་མཚོའི་རང་བཞིན་བཞུགས། ...................
རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ་བཞུགས།.............
དྲང་སྲོང་གཟའི་བཅོས་ཐབས་ཀྱི་གདམས་པ། ...........
གནོད་སྦྱིན་དམར་ནག་གི་སྐོང་གསོ་དགྲ་ལས་རྣམ་རྒྱལ། .....….....…....
ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག་
རོ་ལངས་ཐལ་བྱེད།..
གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།.….........…......
རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།.…...............360
འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།.…........…..93
•259



• •
446
དཀར་ཆག
འཕགས་མ་དབྱངས་ཅན་མའི་སྒྲུབ་ཐབས་འོད་ཀྱི་དྲ་བ།..….….…...……..10
དཔལ་ཚོགས་ཀྱི་བདག་པོའི་སྒྲུབ་ཐབས་
རིན་ཆེན་སྤུངས་པ།…......
ཀུན་མཁྱེན་དྲི་མེད་འོད་ཟེར་གྱིས་མཛད་པའི་
བླ་མའི་རྣལ་འབྱོར།.….........
རྫོགས་ཆེན་དོན་གྱི་གསོལ་འདེབས་ཕུན་ཚོགས་དཔལ་འབར།......…...454
རྩ་བ་གསུམ་ལ་གདུང་སེམས་ཀྱི་གསོལ་འདེབས་སྨོན་ལམ།...........
བར་དོའི་གདམས་པ་ཚངས་སྤྲུགས་སུ་
གདབ་པ་གནད་ཀྱི་མན་ངག…...
བར་དོའི་སྨོན་ལམ་ངོ་སྤྲོད། ..
བསྔོ་བ་རིན་པོ་ཆེའི་ཕྲེང་བ། ..
•357
•-460
...........
462
• 466



༄༅། །སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ་
ཞེས་བྱ་བ་བཞུགས་སོ། །
ཨོཾ་སྭ་སྟི་སིདྡྷཾ། སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ་ཞེས་བྱ་བ།
དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །ཆོས་རྣམས་བྱེད་པོ་ཡེ་ནས་རྣམ་གྲོལ་
རང་ བཞིན་བཟང་། །མཉམ་ པའི་བདག་ ཉིད་ ཀུན་ནས་ མ་བསླད་ མཁའ་དང་
མཚུངས། །ཆོས་རྣམས་རང་བཞིན་བྱ་བ་རྣམ་དག་དམིགས་མེད་དབྱིངས། །ཡིད་
ཆོས་ བྱེད་ དང༌ བྱ་ འགྱུར་ ཀུན་བཟང་ ཡབ་ ཡུམ་ འདུད། །ཆོས་ སྐུའི་ མཁའ་ ལ་
གཟུགས་སྐུ་རྣམ་དག་རོལ་བའི་སྤྲིན། །ཐེག་མཆོག་གསང་ངག་སྐུ་དང་རབ་ལྡན་
འབྲུག་གློག་ཟབ། །གདུལ་བྱ་གང་འདུལ་ཁྲོ་ཆགས་རྣམ་གྲོལ་ཆར་གྱི་རྒྱུན། །རྒྱུད་
རབ་རླན་བྱེད་ཞི་ཁྲོའི་ཚོགས་ལ་དང་བས་འདུད། །དོན་གྱི་སྙིང་པོ་གསང་སྔགས་
རྡོ་རྗེ་ཐེག །ཚིག་དོན་རྣམ་བཀྲ་གསལ་བར་ངེས་བྱའི་ཕྱིར། །རྒྱལ་དགོངས་མ་
འཁྲུལ་ སྔགས་ ཀྱི་ སྤྱི་ ཡི་ དོན། །ཅུང་ ཟད་བཀྲོལ་ གྱི་ མཁས་ ཀུན་ དགའ་ བར་
མཛོད། ། །
དེ་ལ་འདིར་ཡང་དག་པར་རྫོགས་པའི་སངས་རྒྱས་དཔལ་ཀུན་ཏུ་བཟང་
པོ་ཐབས་མཁས་ལ་ཐུགས་རྗེ་ཆེ་བའི་མངའ་བདག་དེས། ཆོས་ཀྱི་དབྱིངས་ཀྱི་ཕོ་
བྲང་ཆེན་པོ་ནས་མ་གཡོས་བཞིན་ཏུ་རང་བཞིན་ཐུགས་རྗེའི་བྱིན་གྱིས་རླབས་ཀྱི་
རང་སྣང་ལས། སྐུ་གསུང་ཐུགས་ལྷུན་གྲུབ་སྟུག་པོ་བཀོད་པའི་རྒྱན་ཉིད་དུ་རིགས་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ལྔའི་སངས་རྒྱས་ཀྱི་རྣམ་པར་བཞེངས་ཏེ། ཕྱོགས་བཞི་དུས་བཞིའི་སངས་རྒྱས་
ཐམས་ཅད་ཀྱི་ཐུགས་རྡོ་རྗེ་གཉིས་སུ་མེད་པའི་རང་བཞིན་གྱི་དཀྱིལ་འཁོར་ཉིད་
ལས་མི་གཞན་པའི་མངའ་ཐང་ཆེན་པོ་ལ་དབང་བསྒྱུར་བས། རྡོ་རྗེ་སེམས་དཔའ་
ལ་སོགས་པ་འབྲས་བུ་སེམས་དཔའ་རྣམས་ལ་ཟབ་ཅིང་རྒྱ་ཆེ་བའི་ཆོས་ཕུན་སུམ་
ཚོགས་པ་གསང་སྔགས་རྡོ་རྗེ་ཐེག་པ་གསུངས་ཏེ། སྣང་བ་གསུམ་གྱིས་འདུལ་
བར་བྱ་བའི་ཁམས་རང་བཞིན་གྱིས་གྲོལ་བར་མཛད་པ་ལས། རྒྱལ་བ་དགོངས་
པའི་བརྒྱུད་པ། རིག་འཛིན་བརྡའི་བརྒྱུད་པ། གང་ཟག་སྙན་བརྒྱུད་གསུམ་ལས།
དང་པོ་ནི་ཀུན་ཏུ་བཟང་པོ་སངས་རྒྱས་ཐམས་ཅད་ཀྱི་བདག་ཉིད་དེས་དབང་ཕྱུག་
ཆེན་པོའི་འོག་མིན་དུ་འབྲས་བུ་བྱང་ཆུབ་སེམས་དཔའ་བརྗོད་དུ་མེད་པ་དང་
གཉིས་སུ་མེད་པར་བཞུགས་ཏེ། དེ་ཉིད་དང་ལྷན་ཅིག་པའི་འཁོར་རྣམས་ལ་ཟབ་
མོའི་དབང་ གསུམ་བསྐུར་བས་བརྗོད་བྱ་དོན་གྱི་རྒྱུད་རྟོགས་ཏེ། རང་དོན་དུ་
སངས་ རྒྱས་ སོ། །དེ་ ནས་ གཞན་ དོན་ དུ་ ཞུ་ བ་ {ཐུན་མོང་ལམ་སྟེགས་གཉིས་པའི་
ཕུལ་བས་སྟོན་པ་ཐུགས་རྗེ་སྐྱེས་ཏེ། གསུངས་པ་ཞལ་གྱིས་བཞེས་ཏེ་སྤྲོ་བ་གཉིས་
མཛད་པ་ལས། སྟོན་པའི་ཐུགས་རིག་པའི་ཡེ་ཤེས་ཀྱི་ཁྱད་པར་ལས། ཐུན་མོང་
བཅའ་བཞིའི་སྟོན་པ་དྲུག་སྤྲོས་ཏེ། ཐུན་མོང་ལམ་སྟེགས་ཀྱི་ཐེག་པ་མཐའ་དག་
གསུངས་པ་དང་། སྟོན་པས་ཆོས་ཚུལ་འདི་ཉིད་འཆད་པའི་ཚུལ་དྲུག་མཛད་ནས་
འོག་མིན་དུ་གསུངས་པ་ཉིད་གཉིས་དུས་མཚུངས་པར་བསྟན་པའི་རྒྱུད་ཐ་དད་
པར་ འབྱུང་ བའོ། །དེ་ ལའང་ གསུམ་ སྟེ། གནས། སྟོན་ པ། འཁོར་ ཕུན་ སུམ་
ཚོགས་པ་རྒྱས་པར་བཤད་པའོ། །
དང་པོ་ལའང་བཞི་སྟེ། སྒྲ་དོན། མཚན་ཉིད། དབྱེ་བ། རྩོད་པ་སྤང་པ་སྟེ།



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
དང་པོ་ནི། ཨ་ཀ་ནིཥྛའི་སྒྲ་ལས་དམན་པར་མ་གྱུར་པའམ་འོག་མིན་པ་སྟེ་གོང་
མར་གྱུར་པའི་དོན་ཏོ། །གཉིས་པ་ནི། གནས་སུ་གྱུར་པ་གང་ཞིག་དུས་གང་ན་
ཆོས་འཕགས་པའི་གནས་གཞན་མེད་པ་སྟེ་འོག་མིན་ཙམ་གྱི་མཚན་ཉིད་དོ། །
ཆོས་སྐུའི་འོག་མིན་གྱི་མཚན་ཉིད་ནི། མཐར་ཐུག་གི་བགྲོད་བྱའི་གནས་ཡིན་པ་
གང་ཞིགགཟུགས་སྐུ་གཉིས་ཀྱི་འཆར་གཞིའི་རྟེན་བྱེད་པ། ལོངས་སྐུའི་ངེས་པ་ལྔ་
ལྡན་སྣང་པའི་གནས་སུ་གྱུར་པ་གང་ཞིག །སྤྲུལ་སྐུའི་འཆར་གཞིའི་རྟེན་བྱེད་པ།
སྤྲུལ་སྐུ་ནི་གཙང་མའི་གནས་གང་ཞིག །འཇིག་རྟེན་དུ་སྣང་བའི་གནས་ཀྱི་མཆོག་
ཡིན་པའོ། །དེ་ཡང་འཇིག་རྟེན་གྱི་ཁམས་དང་ཞིང་ཁམས་ཀྱི་ཁྱད་ནི། སྤྲུལ་སྐུས་
གདུལ་བའི་ཞིང་དང་། ལོངས་སྐུ་དང་ཆོས་སྐུའི་ཞིང་གི་ཁྱད་ཡོད་དོ། །
གསུམ་པ་དབྱེ་བ་ལ་གསུམ་སྟེ། ཆོས་ སྐུ་ལོངས་ སྐུ་ སྤྲུལ་ སྐུ་ འོག མིན་
ནོ། །དང་པོ་ནི། མཐའ་དབུས་ཕྱོགས་ཆ་གང་དུའང་བཞག་ཏུ་མེད་ཅིང་སྤྲོས་པ་
ཐམས་ཅད་དང་བྲལ་བའི་ངོ་བོ་སངས་རྒྱས་ཀྱི་མཐར་ཐུག་གམ་བགྲོད་བྱ་དམ་པ་
སྟེ་ཡང་དག་དོན་གྱི་འོག་མིན་ཞེས་བྱའོ། །དེ་སྐད་དུའང་ཀུན་བྱེད་ལས། སྟོན་པ་
ཆོས་སྐུའི་གནས་ནི་འདི་ལྟ་སྟེ། །འོག་མིན་ཆོས་ཀྱི་དབྱིངས་ཀྱི་ཕོ་བྲང་སྟེ། །ཡང་
དག་དོན་གྱི་འོག་མིན་དེ་རུ་བཤད། །ཅེས་སོ། །ལོངས་སྐུའི་འོག་མིན་ནི་ཆོས་
སྐུའི་དབྱིངས་ལས་ཡེ་ཤེས་ཆེན་པོའི་སྣང་བ་རང་བྱུང་བ་འོད་ཀྱི་གཞལ་ཡས་ཁང་
དང་གཙོ་འཁོར་དུ་སྣང་བ་ཡེ་ཤེས་ལྔའི་རིགས་སུ་ལྷུན་གྱིས་གྲུབ་ཅིང་དུས་ཐམས་
ཅད་དུ་འཕོ་འགྱུར་མེད་པ་སྟེ། སྒྱུ་འཕྲུལ་རྡོ་རྗེ་ལས། གཙང་མའི་རིས་དག་སྤངས་
པ་ཡི། །འོག་མིན་ཆེན་པོའི་གནས་མཆོག་ནི། །རིགས་བདག་ཕྱག་རྒྱ་ལྷུན་གྲུབ་
སྐུ། །གཅིག་ དང་ དུ་ མ་ རྣམ་ སྤངས་ པ། །སངས་རྒྱས་ཀུན་གྱི་སྤྱི་གཟུགས་ ཏེ། །



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གདོད་མའི་ཐེག་ཆེན་མཛོད་ཉིད་ཕྱིར། །སྒྲིབ་པ་མཐའ་སྤངས་གདུལ་བྱ་ལ། །
སྐད་ཅིག་གིས་ནི་གནང་བ་མཛོད། །ཅེས་སོ། །དེ་ཡང་གཙང་གནས་སྤངས་ཞེས་
པ་ནི་དེ་ལས་འདས་པ་སྟེ། འཇིག་རྟེན་གྱི་སྣང་བ་ལས་འཕགས་པ་ཡིན་གྱི་དེའི་ཡ་
རོལ་ན་ཡོད་པའི་ངེས་པ་མེད་དེ། སངས་རྒྱས་གང་ན་བཞུགས་པའི་རང་སྣང་ཡིན་
པའི་ཕྱིར་རོ། །དེའང་བཟང་སྤྱོད་ལས། རྡུལ་གཅིག་སྟེང་ན་རྡུལ་སྙེད་སངས་རྒྱས་
རྣམས། །ཞེས་པའི་རྡུལ་ཕྲ་རབ་ཀྱི་ནང་ནའང་མི་བཞུགས་ཞེས་མི་བསམ་ཞིང་།
དེ་ནའང་ལྷུན་གྲུབ་སྟུག་པོ་བཀོད་པའི་ཞིང་རྣམ་པར་མ་འགགས་སོ། །དེ་ནའང་
གནས་ཀྱི་ཕྱོགས་བློས་ཕྱོགས་ཆར་ཆད་པ་གཅིག་ཏུ་བཙལ་མི་དགོས་ཏེ། ཆོས་ཀྱི་
དབྱིངས་རྣམ་པར་དག་པའི་དབང་ལས། ཡོན་ཏན་གྱི་ཁྱད་པར་གང་དུ་སྣང་བ་དེ་
ཉིད་རྒྱལ་བའི་དཀྱིལ་འཁོར་དུ་ཤེས་པར་བྱའོ། །དེ་ལྟ་བུའི་གནས་དེ་ཉིད་འོག་
མིན་ཆེན་པོ་ཞེས་བྱ་སྟེ་སངས་རྒྱས་ཉིད་ཀྱི་རོལ་པ་ལས་གཞན་གྱི་ལོངས་སྤྱོད་མ་
ཡིན་པའི་ཕྱིར་རོ། །དེས་ན་རྣམ་པར་སྣང་མཛད་དེ་བཞིན་གཤེགས་པའི་རིགས།
མི་བསྐྱོད་ པ་ རྡོ་ རྗེའི་ རིགས། རིན་ཆེན་ འབྱུང་ ལྡན་ རིན་ པོ་ ཆེའི་ རིགས། འོད་
དཔག་མེད་པདྨའི་རིགས། དོན་ཡོད་གྲུབ་པ་ལས་ཀྱི་རིགས་ཏེ་སོ་སོའི་དཀྱིལ་
འཁོར་ཚོམ་བུ་ནམ་མཁའ་དབྱིངས་ཀྱི་མཐས་ཀླས་པར་རང་སྣང་ལྷུན་གྱིས་གྲུབ་
པའོ། །དེ་ལྟར་སྣང་བའི་སྐུ་དང་ཡེ་ཤེས་ཀྱི་སྣང་བ་དེ་ཡང་གཅིག་ཏུ་མ་གྲུབ་སྟེ་སྣ་
ཚོགས་སུ་སྣང་ཞིང་། དུ་མར་མ་གྲུབ་སྟེ་ལོངས་སྐུ་དེ་ཉིད་གཅིག་གི་རང་སྣང་ཡིན་
པའི་ཕྱིར་རོ། །དེ་ལྟ་བུའི་ཞིང་དང་སྐུ་དང་ཡེ་ཤེས་སུ་སྣང་བ་ནི་སངས་རྒྱས་ཐམས་
ཅད་ཀྱི་རང་སྣང་ལོངས་སྤྱོད་རྫོགས་པ་སྐུའི་སྤྱི་གཟུགས་ཏེ་ཐམས་ཅད་ཀྱི་སྤྱོད་
ཡུལ་མ་ཡིན་ལ་སངས་རྒྱས་ལོངས་སྐུ་རྣམས་སྤྱི་མཐུན་པའི་སྣང་བའོ། །དེ་ན་སྣང་
r



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
བའི་གཙོ་འཁོར་དེ་དག་ཐེག་པ་ཆེན་པོའི་ཆོས་ཐུན་མོང་མ་ཡིན་པའི་མཛོད་ཡིན་
ཏེ། སངས་རྒྱས་ལོངས་སྤྱོད་རྫོགས་སྐུའི་ངང་ཡིན་པའི་ཕྱིར་རོ། །ད་ལྟར་སྣང་བ་
དེ་ཡང་སྒྲིབ་པ་མཐའ་དག་སྤངས་པའི་ཚེ་སྐད་ཅིག་དེ་ཉིད་ཆོས་སྐུ་དང་སྔ་ཕྱི་མི་
ཕྱེད་པར་སྣང་བ་ཡིན་ནོ། །གདུལ་བྱ་ལ་སྣང་ཞེས་པས་ས་ཐོབ་པའི་སྤྱོད་ཡུལ་མ་
ཡིན་ཏེ། སྒྲིབ་པ་མཐའ་དག་སྤངས་ཞེས་པ་དེ་མ་ཚང་བའི་ཕྱིར་རོ། །གནས་དེའི་
ཡོན་ཏན་སྣང་ཚུལ་ནི། སྒྱུ་འཕྲུལ་རྒྱ་མཚོ་ལས། འཇིག་རྟེན་གནས་ཀྱི་འོག་མིན་
ལས། །ཉིས་འགྱུར་དུ་ནི་དཔགས་པ་ཡིན། །ངོ་བོ་མཐའ་གསུམ་ལས་འདས་པ།།
ཡོན་ཏན་ལྔ་ཡི་བདག་ཉིད་དེ། །མ་སྤངས་རྒྱན་རྫོགས་གཞལ་ཡས་ཁང་། །གྲུ་
བཞི་སྤྱི་བོའི་འཁྱིལ་པ་གནས། །ཞེས་པས། ལོངས་སྐུའི་རང་སྣང་དག་པའི་ཞིང་
ཁམས་ཡིན་པས་ན། གཙང་མའི་འོག་མིན་དང་། སར་གནས་ཀྱི་སྣང་བ་རང་
བཞིན་སྤྲུལ་སྐུའི་འོག་མིན་གཉིས་ལས་སྣང་བ་དེ་ཉིད་འཕགས་སོ། །དེ་ལྟ་བུའི་
ཞིང་གི་ངོ་བོ་ཡོད་མེད་རྟག་ཆད་སྤྲོས་པའི་མཐའ་གསུམ་ལས་འདས་ཤིང་། སྐུ་
གསུངས་ཐུགས་ཡོན་ཏན་ཕྲིན་ལས་མི་ཟད་པ་རྒྱན་གྱི་འཁོར་ལོའི་ཡོན་ཏན་ལྔའི་
རང་བཞིན་ཅན་སྣང་བའི་རྒྱན་ཕུལ་དུ་ཕྱིན་པས་སྤྲས་པའི་གཞལ་མེད་ཁང་ནམ་
མཁའི་དབྱིངས་ཀུན་ཏུ་ཁྱབ་པར་སྣང་བའོ། །དེ་ཡང་གང་དུ་དབྱིངས་དང་ཡེ་ཤེས་
གཉིས་སུ་མེད་པར་འདྲེས་པའི་གནས་དེ་ཉིད་དུ་སངས་རྒྱས་ལོངས་སྐུའི་སྣང་བ་
དེ་ཉིད་འཆར་བ་ཡིན་ཏེ། དབུ་མ་ཆོས་དབྱིངས་སུ་བསྟོད་པ་ལས། དབང་ཕྱུག་
ཆེན་པོའི་གནས་མཆོག་དང༌། །འོག་མིན་དེ་ཉིད་རྣམ་མཛེས་པ། །ཤེས་པ་གསུམ་
པ་གཅིག་ཉིད་དུ། །འདྲེས་པར་གྱུར་ན་བདག་སྨྲའོ། །ཞེས་སོ། །དབང་ཕྱུག་ཆེན་
པོ་ནི་ལོངས་སྐུ་ཉིད་དེ་ཆོས་ཐམས་ཅད་ཀྱི་འབྱོར་བ་དམ་པ་ལ་དབང་བསྒྱུར་པའི་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཕྱིར་རོ། །དེ་ལྟ་བུ་ཉིད་སངས་རྒྱས་ཐམས་ཅད་ཀྱི་ལོངས་སྤྱོད་རྫོགས་པ་སྐུ་སྤྱིའི་
སྣང་བ་ཡིན་པས་སྣང་བ་མི་འདྲ་བ་ཐ་དད་དུ་བཞག་པ་མེད་ཀྱང་། རྒྱལ་བ་སོ་
སོས་བྱང་ཆུབ་བརྙེས་པའི་ལོངས་སྐུའི་ཞིང་ཆ་ནས་ལོངས་སྐུའི་ཁམས་སོ་སོར་ཕྱེ་
བ་ཙམ་དུ་ཟད་དེ། ཐེག་བསྡུས་ལས། །བདག་དུ་འཛིན་པ་མེད་པའི་ཕྱིར། གནས་
ལ་ཐ་དད་ཡོད་མ་ཡིན། །སྔོན་གྱི་རྗེས་སུ་འབྲངས་བས་ཀྱང་། །དེ་ལ་དགག་པ་ཐ་
དད་འབྱེད། །ཅེས་སོ། །དེ་ལྟར་རང་སྣང་ལོངས་སྐུའི་ཞིང་དུ་སངས་མ་རྒྱས་ན་
འཇིག་རྟེན་དུ་སྒྲོན་མ་བཀོད་པ་ནས་འགྲོ་བའི་དོན་མཛད་མི་ནུས་ཏེ། རྒྱན་སྟུག་
པོ་བཀོད་པའི་མདོ་ལས། ཡང་དག་སངས་རྒྱས་འོག་མིན་དུ། །སངས་རྒྱས་མ་
གྱུར་འདོད་ཁམས་སུ། །སངས་རྒྱས་མཛད་པ་མི་མཛད་དོ། །ཞེས་སོ། །དེ་ཉིད་
རྒྱལ་བ་ཁམས་གསུམ་ལས་འདས་པས་གནས་ཀྱང་དེའི་སྒྲས་བརྗོད་དེ། དེ་ཉིད་
ལས། གཟུགས་མེད་ འདོད་ དང༌ གཟུགས་རྣམས་ དང༌། །འདུ་ཤེས་མེད་ པ་ དེ་
བཞིན་ཏེ། །གནས་ལས་འདས་སོ་སངས་རྒྱས་དབང་། །བཞུགས་སོ་ སྟུག་པོའི་
དཀྱིལ་འཁོར་ན། །ཞེས་སོགས་གནས་དེར་རང་སྣང་དག་པའི་དཀྱིལ་འཁོར་ལ།
རང་བཞིན་རྫོགས་པ་ཆེན་པོ་ཨ་ཏི་ཡོ་གའི་ཆོས་ཕུན་སུམ་ཚོགས་པ་རང་བཞིན་
བྱིན་གྱི་རླབས་ཀྱིས་ཐུགས་སེམས་དཔའ་ལ་སྟོན་པ་ཀུན་ཏུ་བཟང་པོ་ཉིད་ལོངས་
སྐུར་སྣང་བས་གསུངས་ཏེ། གསང་སྙིང་ལས། དེ་བཞིན་གཤེགས་པ་ཉིད་ལ་ཆེད་
དུ་གླེང་ངོ་ཞེས་པ་དང་། གཞན་ལས་ཀྱང་ཚུལ་དེ་དང་མཐུན་པར་གསུངས་སོ། །
གསུམ་པ་སྤྲུལ་སྐུའི་འོག་མིན་ལ་གཉིས་ཏེ། གདུལ་བྱ་ལ་གནས་པའི་དོན་
དུ་རང་བཞིན་སྤྲུལ་སྐུའི་ཞིང་དང་འདྲེས་མའི་དོན་དུ་གཙང་མ་རིས་ཀྱི་འོག་མིན་
བསྟན་པའོ། །དང་པོ་ནི། དབུས་ན་འོག་མིན་ཁང་བུ་བརྩེགས་པའི་སྟུག་པོ་བཀོད་



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
པ། ཤར་ན་མངོན་པར་དགའ་བ། ལྷོ་ན་རིན་པོ་ཆེས་བརྒྱན་པ། ནུབ་ན་བདེ་བ་
ཅན། བྱང་ན་ལས་རབ་གྲུབ་པའི་ཞིང་ལྔར་འཁོར་ས་བཅུའི་སེམས་དཔའ་ལ།
སྟོན་པ་རིགས་ལྔའི་ཆོས་ཐེག་པ་ཆེན་པོ་ཐུན་མོང་དང་ཐུན་མོང་མ་ཡིན་པའི་རྣམ་
གྲངས་ཞལ་དང་ལྗགས་ལས་འོད་ཟེར་འཕྲོས་པའི་རྩེ་ལས་ རང་སྣང་ཞིང་། མེ་
ལོང་ལྟ་བུའི་སྣང་བས་སྒྲིབ་པ་སྦྱང་བར་འདོད་དེ། གསང་སྙིང་ལས། འོག་མིན་བླ་
མེད་གནས་མཆོག་ཏུ། །སྐུ་ནི་རྣམ་པར་སྣང་མཛད་ཚུལ། །བྱང་ཆུབ་སེམས་དཔའི་
འཁོར་རྣམས་ལ། །དེ་བཞིན་གསུང་མཆོག་མི་སྨྲ་སྟེ། །སྐུ་ཡིས་ཆོས་རྣམས་འཇལ་
བར་སྟོན། །མེ་ལོང་བསྟན་པའི་ཚུལ་བཞིན་དུ། །དངོས་ཀྱི་མདོག་ངན་ཐམས་ཅད་
སེལ། །འཁོར་གྱི་དེ་བཞིན་སྐུ་བལྟས་ན། །བྱང་ཆུབ་སྒྲིབ་པ་གཏིང་དཔག་མེད། །
མེ་ལོང་བཞིན་དུ་སྐུ་ལ་སྣང་། །དེ་ནས་ས་བཅུ་རིམ་གྱིས་འབྱོར། །བླ་མེད་བྱང་
ཆུབ་ཡང་དག་ཐོབ། །ཅེས་སོ། །དུས་ནི་མི་ཟད་རྒྱན་གྱི་འཁོར་ལོ་སྟེ་རྟག་པར་
རོ། །ཁྱད་པར་དུ་ཞི་བ་དང་ཁྲོ་བོའི་དཀྱིལ་འཁོར་རིགས་ལྔ་མངོན་པར་སྣང་བས་
རྣལ་འབྱོར་དང་རྣལ་འབྱོར་ཆེན་པོའི་ཐེག་པ་གསུངས་སོ། །ཞིང་དེ་ཡང་འཇིག་
རྟེན་ལས་འཕགས་པས་སྟེང་ཞེས་བརྗོད་དེ། ཀུན་བྱེད་ལས། སྟོན་པ་ལོངས་སྤྱོད་
རྫོགས་པའི་གནས་བསྟན་ཏེ། འཇིག་རྟེན་མཚན་མ་ཀུན་གྱི་སྟེང་གྱུར་པ། །གནས་
ཀྱི་འོག་མིན་ཁང་བུ་བརྩེགས་པ་ཡི། །གཞལ་ཡས་ཁང་དེ་གནས་ཀྱི་འོག་མིན་
བཤད། །ཅེས་སོ། །འཁོར་ ཡང་ སེམས་ དཔར་བཤད་དེ། དེ་ཉིད་ལས། སྟོན་པ་
ལོངས་སྤྱོད་རྫོགས་པའི་འཁོར་བསྟན་པ། །མོས་སྤྱོད་བཞི་ཡི་ས་ལས་འདས་པ་
ཡི། །དང་པོ་རབ་ཏུ་དགའ་བའི་ས་མནན་ནས། ས་བཅུ་ཆོས་ཀྱི་སྤྲིན་གྱི་ས་པ་
རྣམས། །དེ་ནི་ལོངས་སྤྱོད་རྫོགས་པའི་འཁོར་དུ་བསྟན། །ཞེས་སོ། །ཆོས་ཀྱང་སྐུ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
དང་ཡེ་ཤེས་ཀྱི་དགོངས་པས་སྟོན་ཏེ། དེ་ཉིད་ལས། ཡེ་ཤེས་ལོངས་སྤྱོད་འོག་
མིན་བཞུགས་པ་ཡི། །ས་བཅུ་པ་ཡི་བྱང་ཆུབ་སེམས་དཔའ་ལ། །བྱང་ཆུབ་སེམས་
དེ་ སྐུ་ དང༌ ཡེ་ཤེས་ བཤད། །ཅེས་ སོ། །ཇི་ ལྟར་ བཤད་ ན་ དེ་ ལ། ལོངས་ སྤྱོད་
རྫོགས་སྐུ་རང་གི་ངོ་བོས་སྟོན། །ཞེས་སོ། །
གཉིས་པ་འདྲེས་མའི་ཚུལ་དུ་གཙང་རིས་ཀྱི་འོག་མིན་བསྟན་པ་ནི། མི་
མཛེད་ལ་སོགས་འགྲོ་བ་སེམས་ཅན་གྱི་སྣང་བ་དང་མཐུན་པའི་གནས་ཀྱི་མཆོག་
རང་རང་གི་འཇིག་རྟེན་དེའི་གཟུགས་ཀྱི་ཁམས་བསམ་གཏན་བཞི་པའི་གཙང་མ་
རིས་ཀྱི་ལྷ་ལྔའི་གནས་ཀྱི་འོག་མིན་རགས་པའི་དངོས་པོ་མ་ཡིན་པ། དང་བ་འོད་
ཀྱི་རང་བཞིན་ལས་གྲུབ་པའི་གནས། གཞལ་ཡས་ཁང་ལ་སོགས་པ་བཀོད་པའི་
བྱེ་བྲག་སྣ་ཚོགས་པས་བརྒྱན་པ་དེར། འཇིག་རྟེན་དུ་སངས་རྒྱས་འབྱུང་བའི་ཚེ་
སྤྲུལ་པའི་དང་པོ་ལོངས་སྐུ་དང་ཆོས་མཐུན་པ་མཚན་དཔེས་བརྒྱན་པའི་སངས་
རྒྱས་སུ་བསྟན་ནས། ལྷ་དང་གྲུབ་པ་དང་རིག་སྔགས་འཆང་གི་དབང་པོ་ཚད་མེད་
པ་ལ་བྱ་བ་དང་། སྤྱོད་པ་དང་། རྣལ་འབྱོར་གྱི་རྒྱུད་ལ་སོགས་པ་དང་། ཕ་རོལ་ཏུ་
ཕྱིན་པ་ལ་སོགས་པའི་ཐེག་པ་དུ་མས་འདུལ་བར་ཀུན་ཏུ་སྟོན་ཏེ། དེ་སྐད་དུའང་
ལེགས་པར་གྲུབ་པའི་རྒྱུད་ལས། གཙང་མའི་འོག་མིན་རྣམ་མཛེས་པར། །གྲུབ་
པ་དབང་པོ་ལ་སོགས་པ། །རིག་སྔགས་གཟུངས་སྔགས་རྣལ་འབྱོར་དང་། །རྒྱུད་
ཆོས་དུ་མས་ཚིམ་པར་མཛད། །ཅེས་སོ། །གཞན་ཡང་སློབ་དཔོན་སངས་རྒྱས་
གསང་བས་མཛད་པའི་སྤྱན་འགྲེལ་ལས། དོན་གྱི་འོག་མིན་ཆོས་ཀྱི་དབྱིངས་ཏེ་
སངས་རྒྱས་བཞུགས་གནས་ཡིན་ཞིང་དེའི་གོང་ན་གཞན་མེད་པའི་ཕྱིར་རོ། །
རྟགས་ཀྱི་འོག་མིན་དབྱིངས་དང་ཡེ་ཤེས་དབྱེར་མེད་ཀྱི་རྟགས་སུ་གཞལ་ཡས་



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
ཁང་གི་དབྱིབས་དང་ཁ་དོག་ཏུ་སྣང་བ་སྟེ་ལོངས་སྤྱོད་རྫོགས་སྐུའི་བཞུགས་
གནས་ཡིན་ཞིང་ཆོས་ཀྱི་དབྱིངས་མཚོན་བྱེད་ཀྱི་རྟགས་དེའི་གོང་ན་གཞན་མེད་
པའི་ ཕྱིར་ རོ། །རིག་པའི་འོག་མིན་དངོས་པོའི་གནས་ལུགས་ཇི་ལྟ་བ་བཞིན་
རྟོགས་པ་རིག་པའི་ཡེ་ཤེས་ཏེ། དག་པ་གཉིས་ལྡན་གྱི་ཆོས་སྐུའི་བཞུགས་གནས་
ཡིན་ཞིང་དེའི་གོང་ན་རིག་པ་གཞན་མེད་པའི་ཕྱིར་རོ། །གསང་བའི་འོག་མིན་
ཡུམ་གྱི་མཁའ་སྟེ། གསང་བ་སྐུའི་བཞུགས་གནས་ཡིན་ཞིང་། མི་གནས་ཡོན་ཏན་
གོང་ན་གཞན་མེད་པའི་ཕྱིར་རོ། །རྟོགས་པའི་འོག་མིན་ལས་དང་པོ་པས་འོག་མི
ན་གྱི་གཞལ་ཡས་ཁང་སྒོམ་པ་སྟེ། ལྷག་པའི་ཏིང་ངེ་འཛིན་གྱི་དཀྱིལ་འཁོར་གྱི་
བཞུགས་གནས་ཡིན་ཞིང་། དོན་སྤྱི་འཛིན་བྱེད་ཀྱི་རྟོག་པ་དེའི་གོང་ན་གཞན་མེད་
པའི་ཕྱིར་རོ། །འཇིག་རྟེན་གནས་ཀྱི་འོག་མིན་གཙང་མ་རིས་ཀྱི་ལྷ་ལྔའི་ཡང་སྟེང་
སྟེ། འཕགས་པ་རྣམས་ཀྱི་བཞུགས་གནས་ཡིན་ཞིང་གཟུགས་ཁམས་ཀྱི་གནས་
དེའི་གོང་ན་གཞན་མེད་པའི་ཕྱིར་རོ། །ཞེས་པའི་དོན་དྲུག་འབྱུང་ཡང་སྔ་མའི་
ཁོངས་སུ་འདུ་སྟེ། དོན་དང་རིག་པའི་འོག་མིན་ཆོས་སྐུར་འདུ་ཞིང་། རྟགས་ཀྱི་
ལོངས་སྐུ་གཞན་གསུམ་སྤྲུལ་སྐུར་འདུ་སྟེ། གནས་ཀྱི་འོག་མིན་ཡིན་ལ། གསང་
པ་དང་། རྟོགས་པའི་འོག་མིན་ནི་སྤྲུལ་སྐུའི་ལམ་ཉམས་སུ་ལེན་པས་དེའི་ཁོངས་
སུ་འདུའོ། །བཞི་པ་རྩོད་པ་སྤང་པ་ནི། རྒྱུད་གསུངས་པའི་གནས་རང་སྣང་ལོངས་
སྐུའི་ཞིང་དུ་གདུལ་བྱ་རང་རྒྱུད་པ་མེད་ན་ཆོས་བསྟན་པའི་དགོས་པ་མེད་ཅིང་།
དོན་རྟགས་ཀྱི་དཀྱིལ་འཁོར་ཡང་གདུལ་བྱ་ལ་བསྟན་གྱི་རང་གི་ཐུགས་ཀྱི་སྤྲུལ་པ་
ལ་བསྟན་མི་དགོས་ཏེ། སྤྲུལ་པ་ལ་རྟོག་པ་མེད་པའི་ཕྱིར་རོ། དེ་ནས་རང་རྒྱུད་
པའི་འཁོར་དང་སྤྲུལ་པ་གཉིས་ཀའོ་ཞེས་ཟེར་རོ། །དེ་ནི་ཁྱེད་ཀྱི་དགོངས་པ་མ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ལོན་པར་སྣང་སྟེ། སྤྲུལ་པའི་གདུལ་བྱ་ཡོད་པའི་ཆོས་བསྟན་པའི་དགོས་པ་ཡོད་
དེ་ཕྱི་རབས་གསང་བདག་གིས་འཆད་པའི་དགོས་པ་ཡོད་པའི་ཕྱིར་དང་། དོན་
རྟགས་ཀྱི་ཆེད་དུ་གདུལ་བྱ་ལ་བསྟན་པ་མ་ཡིན་གྱི་རང་སྣང་ལ་ལོངས་སྤྱོད་
རྫོགས་པའི་ཡོན་ཏན་ལྷུན་རྫོགས་སུ་ཤར་བ་སྟེ་མེ་ལོང་གི་ངོས་ལ་གཟུགས་
བརྙན་སྣང་བ་བཞིན་ནོ། །སྤྲུལ་པ་ལ་རྟོག་པ་མེད་ཀྱང་ཡེ་ཤེས་ཡོད་པས་དེ་ཉིད་
ཀྱིས་ཆོས་ཉན་ཞིང་འཛིན་པར་བྱེད་དོ། །གལ་ཏེ་སྤྲུལ་པ་ལ་རིག་པའི་ཡེ་ཤེས་
མེད་ན་ཤཱཀྱ་ཐུབ་པ་དང་གསང་བདག་ལ་སོགས་པའི་ཇི་ལྟ་བ་ཇི་སྙེད་པ་མཁྱེན་
པའི་ཡེ་ཤེས་མི་མངའ་བར་ཐལ་བའི་སྐྱོན་ཡོད་དེ། ལུང་གིས་ཀྱང་གནོད་དེ།དེ་
བཞིན་ཐུགས་ཀྱི་ཁྱད་པར་ལས། །རང་སྣང་རྒྱལ་བའི་སེམས་རྫོགས་དང་། །ཞེས་
དང༌། དེ་བཞིན་གཤེགས་པ་ཉིད་ལ་ཆེད་དུ་གླེང་ངོ༌། །ཞེས་པ་དང་། དེ་བཞིན་
ཉིད་ཀྱིས་དབྱིངས་ཉིད་དབང་བསྒྱུར་ཡེ་ཤེས་དཀྱིལ་འཁོར་ཐུགས་རྗེའི་ངང་། །
རང་སྣང་བ་ཉིད་ཏིང་འཛིན་གཟུགས་བརྙན་སྒྱུ་མ་རྣམ་དག་གསལ་བ་ནི། །ཞེས་
པ་ལ་ སོགས་པས་ གནོད། མདོར་ན་ སངས་རྒྱས་ཀྱི་སྐུ་གསུམ་དང་རྣམ་པར་
འཕྲུལ་པ་དང་ཞིང་ཁམས་བསམ་གྱིས་མི་ཁྱབ་ཅིང་ཚད་མེད་དེ། སྡོང་པོ་བཀོད་པ་
ལས། སྤུ་ཡི་རྩེ་མོ་གཅིག་ལ་ཡང་། །ཞིང་རྣམས་བྱེ་བ་བསམ་མི་ཁྱབ། །སྣ་ཚོགས་
དབྱིབས་ཀྱང་ཐ་དད་དེ། །དེ་དག་འདྲེས་པར་གྱུར་བ་མེད། །ཅེས་གསུངས་པས།
ནམ་མཁས་གང་དུ་ཁྱབ་པར་ཆོས་སྐུ་དང་ལོངས་སྐུས་ཁྱབ་ཅིང་། སེམས་ཅན་
གྱིས་ གང་དུ་ཁྱབ་པར་སྤྲུལ་ པའི་ སྐུ་དང་ ཕྲིན་ལས་ཀྱིས་ཁྱབ་པས་བདེ་བར་
གཤེགས་པའི་ཞིང་ཁམས་ལ་ཕྱོགས་དང་རིས་སུ་ཆད་པ་མེད། ཞིང་འདི་ཉིད་ཀྱི་
གོང་ན་གཞན་དག་བསམ་གྱིས་མི་ཁྱབ་བརྗོད་ཀྱིས་མི་ལོང་པ་ཡོད་པ་རྟོགས་པར་
-10-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
བྱ་ཞིང་། མ་དག་པར་སྣང་བ་ཡང་རང་གི་སྣང་བ་ཙམ་ལས་དག་པའི་ཞིང་དུ་བལྟ་
བར་བྱ་སྟེ། ཉི་ཟླའི་སྣང་བ་དག་པ་མ་ཡིན་མོད་ཀྱི། དམུས་ལོང་རྣམས་ཀྱིས་མ་
མཐོང་བ་བཞིན་དུ་ཤེས་པར་བྱའོ། །རྣམ་པར་གཞག་པ་འདི་ནི་ཤིན་ཏུ་དཀའ་
བའི་གནས་ཏེ་གསལ་བར་བསྟན་པ་ཡིན་ནོ། །
གཉིས་པ་རིག་འཛིན་བརྒྱུད་པ་ཡང་གཉིས་ལས། རིག་འཛིན་མི་མ་ཡིན་
པའི་བརྒྱུད་པ་ནི། སྟོན་པ་ཉིད་ཀྱི་སྤྲུལ་པ་རིགས་གསུམ་དུ་སྣང་བར་མཛད་དེ།
ལྷ་ཀླུ་གནོད་སྦྱིན་གསུམ་ལ་བརྒྱུད་པ་ཡང་། འཇམ་དཔལ་མཁྱེན་པའི་མངའ་
བདག་ཏུ་གྱུར་པ་ནི། གཙོ་བོར་ཟབ་མོའི་ཕྱོགས་ཀྱི་འགྲོ་བའི་དོན་མཛད་པ་ལས་
ལྟ་བའི་ཕྱོགས་སྟོན། སྤྱན་རས་ གཟིགས་ཐུགས་ རྗེའི་མངའ་བདག་ཏུ་གྱུར་ཏེ།
གཙོ་བོར་བྱམས་སྙིང་རྗེས་བསྐྱབ་པའི་ཕྱོགས་ཀྱི་དོན་མཛད་པ་སྒྲུབ་པའི་ཕྱོགས་
སྟོན། ཕྱག་ན་རྡོ་རྗེ་མཐུ་སྟོབས་ཀྱི་མངའ་བདག་ཏུ་གྱུར་ཏེ། གཙོ་བོ་ཐབས་མཁས་
པའི་དྲག་ཤུལ་ཕྱོགས་ཀྱི་དོན་མཛད་པས་སྤྱོད་པའི་ཕྱོགས་སྟོན། ཁ་ཅིག་རེ་རེས་
ཀྱང་ལྟ་གྲུབ་སྤྱོད་པ་གསུམ་ཀ་བསྟན་པར་བཞེད་དེ། དེ་ཡང་འཇམ་དཔལ་གཞོན་
ཚུལ་མཛེས་པའི་སྐུ་དང་ལྡན་པས། ལྷ་རྣམས་ཀྱི་ལུས་དང་བསམ་པ་དང་མཐུན་
པར་བསྟན་ཏེ་ལྷ་གནས་སུ་གྲགས་པ་ན་ཕྱོགས་སྐྱོང་ལ་བཤད། དེས་ལྷ་ཚངས་པ་
རིན་ཆེན་འོད་འབར་ལ། དེས་ཚངས་པ་སྐྱེ་དགུའི་བདག །ཚངས་པ་ཀུན་གྲོལ།
གཙུག་ཕུད་འཛིན། དེས་ལྷ་དབང་བརྒྱ་བྱིན་ལ། དེས་ཚོམ་བུ་འབུམ་སྡེ་ལ། ལྷ་
རྣམས་ཀྱང་བྱང་ཆུབ་སེམས་དཔའི་ཚུལ་འཛིན་ཞིང་སངས་རྒྱས་ཀྱི་གདུང་སོབ་
པར་འགྱུར་རོ། །སྤྱན་རས་གཟིགས་བདུད་རྩི་སྨན་གྱི་སྐུ་དང་ལྡན་པ་དེས། ཀླུ་
གདུག་པ་ཅན་གྱི་ལུས་དང་བསམ་པ་དང་མཐུན་པར་ཀླུ་རྒྱལ་རིགས་ཧྥེ་ན་ནག་པོ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ལ་བསྟན། དེས་ཀླུ་མོ་མ་མ་ཁ་འདུལ། དེས་ཀླུ་མོ་འདུལ་ཚང་མ། དེས་ཀླུ་ཡིད་
འོང་དགའ། དེས་ཚོམ་བུ་འབུམ་སྡེ་ལ་བཤད་དེ་སྔར་བཞིན་དུ་གྱུར་ཏོ། །ཕྱག་ན་
རྡོ་རྗེས་འཇིགས་ཚུལ་འབུམ་བསྡིགས་པའི་སྐུ་དང་ལྡན་པས་གནོད་སྦྱིན་གནས་སུ་
གནོད་སྦྱིན་གྱི་ལུས་དང་བསམ་པ་དང་མཐུན་པར་གནོད་སྦྱིན་ཀུན་ཏུ་བཟང་པོ་ལ་
བསྟན། དེས་གནོད་སྦྱིན་གྲགས་ལྡན་ཕྱོགས་སྐྱོང་ལ། དེས་ གནོད་སྦྱིན་ཚོམ་བུ་
འབུམ་སྡེ་ལ་བཤད་དེ་སྔར་བཞིན་དུ་གྱུར་ཏོ། །
གཉིས་པ་རིག་འཛིན་མི་དང་མི་མ་ཡིན་གཉིས་ལ་བརྒྱུད་པ་ནི། སངས་
རྒྱས་ཤཱཀྱ་ཐུབ་པ་མྱ་ངན་ལས་འདས་པར་དགོངས་ནས་འཁོར་བསྡུས་ཏེ། ཐེ་ཚོམ་
ཆོད་ཅིག་པར་བསྐུལ་བས་འཁོར་གྱི་ནང་ནས་རིག་འཛིན་གྱི་རྒྱལ་པོ་ཀུ་མ་ཛ་ར་
ཞེས་ བྱ་བ་སྟན་ལས་ལངས་ཏེ། དྲི་བ་ལྔ་དྲིས་པའི་དང་པོ་གསང་སྔགས་ནམ་
འབྱུང་ཞེས་པའི་ལན་ཏུ། སྤྱིར་བྱུང་ཚུལ་བཅུ་གཉིས་ཀྱིས་ཐེ་ཚོམ་འབྱུང་བར་ལུང་
བསྟན་པ་ལས། ཁྱད་པར་ལུང་ཆེ་ངེས་པར་བསྟན་པའི་ཚུལ་ལས། ང་ནི་འདི་ནས་
མི་སྣང་ནས། །ལོ་ནི་བརྒྱ་དང་བཅུ་གཉིས་ནས། །ལྷ་གནས་གསུམ་དུ་གྲགས་པ་
ཡི། །བསྟན་ པའི་ སྙིང་ པོ་ དམ་ པ་ ཞིག །འཛམ་ གླིང་ ཤར་ གྱི་ ཕྱོགས་མཚམས་
ཀྱི། །མི་ལས་སྐལ་ལྡན་རིགས་ཅན་ཏེ། །རྒྱལ་པོ་ཛ་ཞེས་བྱ་བ་ལ། །སྔོན་དུ་ལྟས་
སྣང་སྣང་གྱུར་པ། །དྲགས་ཤུལ་ཅན་ཞེས་བྱ་བའི་རྩེར། །གྲོགས་ཀྱི་སེམས་ཅན་
དམན་པའི་ལུས། །ལང་ཀའི་བདག་པོ་ལ་སོགས་ལ། །ལག་ན་རྡོ་རྗེས་གནང་བར་
འགྱུར། །ཞེས་ལུང་བསྟན་ཏེ་མྱ་ངན་ལས་འདས་སོ། །དེ་ལོ་ཉི་ཤུ་རྩ་བརྒྱད་ནས་
དམ་པའི་རིགས་ཅན་ལྔ་ནང་དུ་མཉམ་པར་འཇོག་པ་ལས་ལངས་པ་དང་། འཇིག་
རྟེན་གྱི་སྟོན་པ་ནུབ་པར་གྱུར་པས་རྨག་ཆད་པར་ངུས་སོ། །ཀུན་ཀྱང་རང་རང་གི་
-12-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
རྫུ་འཕྲུལ་གྱི་བྱ་བས་ཟ་ཧོར་གྱི་ཡུལ་ཁམས་ཞེས་བྱ་བའི་ཉེ་འཁོར་ན། དཔལ་
ཕྱག་ན་རྡོ་རྗེའི་ཞབས་ཀྱིས་བཅགས་པ། རི་མ་ལ་ཡ་གནམ་ལྕགས་ཡོད་པའི་རྩེ་
ཞེས་བྱ་བ་ཞིག་ན། རྩེ་མོ་ན་རི་དྭགས་ཀྱི་རྒྱལ་པོ་སེང་གེས་འཁྲབ་པར་གྱུར་པ།
འདབ་ཤོད་ན་གཅན་གཟན་སྟག་གི་ཕྲེང་བ་ཡོད་པ། རྩ་བ་དང་སྡོང་པོ་ཤུན་པ་
པགས་པ་ལོ་མ་འབྲས་བུ་སྨན་སྣ་ཚོགས་ཀྱི་ཤིང་སྐྱེས་པ། ངོས་ལ་བྲག་དཀར་པོ་
སེང་གེས་ཁྱི་ཚུགས་བཅའ་བ་འདྲ་བ་ཡོད་པ་དེའི་རྩེ་ལ་འདུས་ཏེ། ཤིན་ཏུ་ཉམ་
ཐག་པའི་ང་རོས་གདུང་བ་གསུམ་གསུམ་བཏོན་པས་ཕྱོགས་བཅུའི་རྒྱལ་བས་
གསན་ནས། ཐམས་ཅད་ཀྱིས་གསང་བའི་བདག་པོ་ལ་བསྐུལ་བས། གསང་བའི་
བདག་པོས་རིགས་ཅན་ལྔ་ལ་མངོན་སུམ་དུ་སྣང་བར་མཛད་ནས་ལྷའི་རིགས་
གྲགས་ལྡན་ཕྱོགས་སྐྱོང་། ཀླུ་འཇོག་པོ། གནོད་སྦྱིན་སྐར་མདའ་གདོང༌། སྲིན་པོ་
བློ་གྲོས་ཐབས་ལྡན། མི་ལས་སྐལ་ལྡན་དགེ་སློང་ལི་ཙ་བཱི་དྲི་མ་མེད་པར་གྲགས་
པ་ཞེས་བྱའོ། །དེ་ལྟར་དམ་པའི་རིགས་ཅན་ལྔ་ལ་གསང་སྔགས་ཀྱི་ཆོས་འཁོར་
བསྐོར་རོ། །དེའི་ཚེ་སྲིན་པོ་བློ་གྲོས་ཐབས་ལྡན་གྱིས་གསང་སྔགས་ཀྱི་རྒྱུད་རྣམས་
ཚིག་དང་ཡི་གེར་བསྡུས་པའི་བྱིན་རླབས་མི་ཡུལ་དུ་སྣང་བའོ། །
གསུམ་པ་གང་ཟག་རྣ་བར་བརྒྱུད་པ་ནི། དེའི་བྱིན་རླབས་ཀྱིས་ཟ་ཧོར་
གྱི་ཡུལ་ཨ་པར་ཏ་མུ་ཏའི་སྐལ་ལྡན་རྒྱལ་པོ་ཛ་ཞེས་བྱ་བ་དེ་རི་མ་ལ་ཡའི་ཤར་
ངོས་ལ་ཏྲི་ཤ་ཨ་སུ་ར་ཞེས་བྱ་བ་གནོད་སྦྱིན་གྱི་ཕུག་པ་ཡོད་དེ་སྒོ་ཟླ་གམ་ལ་ངོ་
མཚར་གྱི་རི་མོ་རང་བྱུང་བ། ཕུག་ན་རཏྣ་ཟུར་བརྒྱད་ལ་ཉི་ཟླའི་རི་མོ་རང་སྣང་བ།
བྲག་དེའི་སྤྱི་བོར་བྱ་ཀ་ལན་ཀ་ཞེས་བྱ་བ་དོན་གཉིས་པར་མི་སྒྲོག་པར་བྱེད་པའི་
ཚང་བཅས་པ་དེར་གང་ཟག་སྐལ་ལྡན་གྱི་བགྲོད་པ་ལས། དེ་མ་ཡིན་གྱི་མ་ཕྱིན་
-13-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
པས་གནས་ཁྱད་པར་ཅན་དེ་ན་བཞུགས་པའི་ཚེ་ན། དུས་དེར་རྨིས་ལྟས་ཐུན་མོང་
མ་ཡིན་པ་བདུན་ཤར་ཏེ། དང་པོ་དེའི་རྩེ་མོར་དཔལ་ཕྱག་ན་རྡོ་རྗེ་བྱོན་ཏེ། སྐུའི་
ཁྱོན་ལས་འོད་སྔོན་པོ་འཕྲོས་པས་འཇིག་རྟེན་ཐམས་ཅད་བསྲེགས་ནས་མི་སྣང་
བར་བྱས། གསུང་གི་སྒྲ་འབྲུག་སྟོང་ལྡིར་བ་ལྟ་བུ་ཐོས། ཐུགས་ལས་རྡོ་རྗེ་འབར་
བ་ཞིག་ཤར་ནས་རྒྱལ་པོའི་ཐུགས་ཀར་ཐིམ་པ་རྨིས། ཉི་མ་འོད་འབར་བ་སྤྱི་བོར་
ཐིམ། ཟླ་བ་འོད་འབར་བ་ཞིག་ཤར་ནས་རྐང་མཐིལ་དུ་ཐིམ་ནས་སྣང་སྲིད་
ཐམས་ཅད་ལྟོ་བ་ནས་འཕྱོ་བ་རྨིས་སོ། །
གཉིས་པ་ནི། དེ་བཞིན་གཤེགས་པ་ཐམས་ཅད་ཆོས་ཀྱི་བགྲོ་བ་མཛད་
ཅིང་ཉི་ཟླ་ལ་ཆིབས་ནས་ཆོས་ཀྱི་འཁོར་ལོ་བསྐོར་ཞིང་། སྲིད་གསུམ་ཁ་ལོ་གྱེན་
དུ་བསྒྱུར་བ་ཞིག་རྨིས་སོ། གསུམ་པ་ནི། ནམ་མཁའི་འོད་ལས་གསེར་གྱི་སྙིང་པོ་
ཅན་གྱི་ཁ་དོག་ནི་འཐིབས། ཆོ་འཕྲུལ་འབྲུག་སྒྲ་གོ་བར་སླ་ཞིང་སྙན་པ་དང་ཚིམ་
པ་ནི་གྲགས། རཏྣ་སྣ་ཚོགས་ཀྱི་སྨུག་པ་ནི་འཐིབས། རཏྣ་བེ་ཌཱུརྱའི་འོད་ནི་ལྷུང་།
སྣང་སྲིད་གསལ་བའི་གློག་ནི་འཁྱུག །རཏྣའི་ཆར་མངོན་པར་འབབ་པ་ཞིག་རྨིས་
སོ། །བཞི་པ་ནི། ལོ་ཀའི་བསྟན་བཅོས་ཀུན་གྱི་འགྱུར། རཏྣ་འབར་བའི་སྒྲོན་མེ་
འབར་བས་སྣང་སྲིད་ཀྱི་མུན་པ་ནི་བསལ། བདུད་རྩི་སྨན་གྱི་ཆུ་རྒྱུན་བྱུང་བས་
འགྲོ་བ་ཐམས་ཅད་ཀྱི་གཅོང་རྙིང་ནི་སྦྱངས། འགྲོ་བ་ཐམས་ཅད་ཀྱང་རྡོ་རྗེ་རྣལ་
འབྱོར་ཞེས་སྒྲ་དི་རི་རི་སྒྲོགས་པ་ཞིག་རྨིས་སོ། །ལྔ་པ་ནི། སྤྲིན་གྱི་ནང་ནས་ཉི་
མའི་དཀྱིལ་འཁོར་རཏྣ་སྣ་ཚོགས་ཀྱི་འོད་ཟེར་ཅན་ཞིག་འབར་བའི་དཀྱིལ་ནས་
རཏྣ་སྨུག་པོ་དཔལ་གྱི་བེའུ་སྒྲོམ་འོད་དང་བཅས་པ་ཕྱི་ནང་ཐམས་ཅད་གསལ་
བར་སྣང་བའི་ནང་ནས་གསེར་གྱི་གླེགས་བམ་ལ་བེ་ཌཱུརྱའི་ཞུན་མས་རྒྱ་རང་
-14-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
མནན་དུ་བྲིས་པའི་གླེགས་བམ་མང་པོ་སྐར་མདའ་ཐང་ལ་ལྷུང་བ་བཞིན་འབབ་
པ་ཞིག་རྨིས་སོ། །དྲུག་པ་ནི། གླེགས་བམ་དེ་དག་ལས་བྱང་ཆུབ་སེམས་དཔའ་
མང་པོ་དང་
། རིག་འཛིན་ལྷ་དང་ལྷ་མོ་ཚད་མེད་པའི་ཡོན་ཏན་སྒྲོག་ཅིང་མཆོད་
བསྟོད་སྐོར་གློག་བྱེད་པ་རྨིས་སོ། །བདུན་པ་ནི། ནམ་མཁའི་སྤྲིན་གསེབ་ནས་
ལུང་བསྟན་པའི་སྒྲ་བྱུང་སྟེ། ལས་དང་སྐལ་བར་རབ་ལྡན་ཞིང་། རྒྱལ་བས་འབྱུང་
བར་ལུང་བསྟན་པའི། །བསོད་ནམས་ཆེན་པོ་དྲ་མ་ཁྱོད། །སྤྲུལ་པར་ཇི་ལྟར་ལུང་
བསྟན་ཞིང་། ད་ ལྟའི་དུས་འདིར་མངོན་ཤར་གྱི། །འཁོར་བར་ སྙིང་པོ་བྱ་བའི་
ཕྱིར། །ང༌ ཡི་ ཆོ་ འཕྲུལ་ བྱིན་ རླབས་ ཀྱིས། །བསྟན་ པའི་ སྙིང་ པོ་ དམ་ པ་ཞིག །
སྐལ་ལྡན་ཁྱོད་ལ་བསྟན་པར་བྱ། །མ་ལ་ཡ་ཞེས་བྱ་བའི་རྩེར། །དགོན་པ་ཆེན་
པོའི་གནས་ཤིག་ཏུ། །ཡེ་ཤེས་སྙིང་པོ་ཅན་རྣམས་ཀྱི། །གསང་བ་བྱ་བའི་དམ་པ་
ཞིག །ཡོད་ཀྱི་གསང་བ་ནན་ཏན་གྱི། །དེ་ལ་སེམས་ཀྱི་མེ་ལོང་གིས། །མངོན་དུ་
གསལ་བར་རྟོགས་མ་ཐག །སངས་རྒྱས་ས་ལ་སྐལ་བ་མཉམ། །བདེ་བ་ཅན་ཞེས་
བྱ་བར་ནི། །འོད་ཀྱི་རྒྱལ་པོ་ཞེས་བྱ་བའི། །ཀུན་རིག་བདེ་བ་ཆེན་པོར་འགྱུར།།རྡོ་
རྗེ་གསང་ཆེན་གསང་བ་ཡི། །དམ་པའི་མཛོད་གཉིས་གཅིག་ལ་ནི། །ལྷ་དང་མི་
ཡི་རིག་འཛིན་ལ། །རིམ་པས་བརྒྱུད་དེ་གྲགས་པར་འགྱུར། །ཞེས་གྲགས་པར་
རྨིས། དེ་ནས་ནང་པར་སད་དེ་རབ་ཏུ་དགྱེས་ནས་ཉིད་ཀྱི་འཁོར་རྣམས་བསྡུས་
ནས། རྨི་ལམ་བྱུང་བའི་ལོ་རྒྱུས་གསུངས་པ། མདང་གསུམ་བདག་ལ་རྨི་ལམ་འདི་
ལྟར་བྱུང་། རི་མ་ལ་ཡ་གནམ་ལྕགས་ཡོད་རྩེ་ལ། །ཕྱག་ན་རྡོ་རྗེའི་ཕོ་བྲང་གནས་
བཞུགས་ཏེ། །སྐུ་ལས་འོད་འཕྲོས་སྣང་སྲིད་བྱི་དོར་བྱས། །གསུང་གི་སྒྲ་ཡིས་ལོ་
ཀ་གཡོ་ཞིང་འགུལ། །ཐུགས་ལས་འོད་བྱུང་བདག་གི་སྙིང་ཀར་ཐིམ། །ཉི་ཟླ་སྤྱི་
-15-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ངོ་རྐང་པའི་མཐུལ་དུ་ནུབ། །བདག་གི་ལྟོ་ནས་སྣང་སྲིད་འཕྱོ་བ་རྨིས། །དང་པོའི་
རྨིས་ལྟས་བག་ཆག་བྱུང་བའི་རྟགས། །དེ་ནས་བདག་ལ་སངས་རྒྱས་མང་པོ་
རྣམས། །རྨད་བྱུང་གསང་བའི་དོན་ལ་བགྲོ་བ་མཛད། །ཉི་ཟླ་པདྨ་སེང་གེ་ཁྲི་སྟེང་
ན། །ཆོས་ ཀྱི་འཁོར་ལོ་འགྲོ་ལ་བསྐོར་ཞིང་རྨིས། །གཉིས་པ་ཡིན་ཏེ་ཆོས་ལ་
དབང་ཐོབ་རྟགས། །དེ་ནས་མཁའ་ལ་རཏྣའི་སྤྲིན་གསེབ་ནས། །སྙན་པའི་འབྲུག་
སྒྲ་ གསལ་བའི་གློག་འགྱུ་སྟེ། །རཏྣ་ཆོས་ཀྱི་ཆར་པ་འབབ་པ་རྨིས། །རྨི་ལམ་
གསུམ་པ་ཡིན་ཏེ་དགེ་བའི་ལྟས། །འགྲོ་ལ་ཐུགས་ རྗེའི་ཆོས་ཀྱི་ཆར་འབེབས་
རྟགས། །དེ་ནས་ལོ་ཀ་རཏྟས་གང་བྱས་ཏེ། །ནོར་བུ་འོད་འབར་འགྲོ་བའི་མུན་པ་
བསལ། །བདུད་རྩི་སྨན་གྱི་ཆུ་རྒྱུན་འབབ་པ་ཡིས། །འགྲོ་བའི་ནད་རྙིང་གཏན་
ནས་སྦྱངས་བྱས་ནས། །འགྲོ་ཀུན་རྣལ་འབྱོར་ཞེས་ནི་གྲགས་པར་འགྱུར། །བཞི་
པ་ཡིན་ཏེ་འདི་ཡང་དགེ་བའི་ལྟས། །འགྲོ་ཀུན་རྣལ་འབྱོར་གྲལ་དུ་བཞག་པ་
ཡིན། །དྲུག་པ་རྨི་ལམ་གླེགས་བམ་དེ་དག་ལ། །སངས་རྒྱས་བྱང་ཆུབ་རིག་འཛིན་
མང་པོའི་ཚོགས། །ཡོན་ཏན་སྒྲ་སྒྲོག་མཆོད་སྐོར་བྱེད་པ་རྨིས། །རྨད་བྱུང་ཆེ་བ་
སྟོན་པའི་སྔ་ལྟས་ཡིན། །ཐ་མ་ནམ་མཁའི་དབྱིངས་རུམ་སྤྲིན་གསེབ་ནས། །ཆོ་
འཕྲུལ་རང་སྒྲ་བདག་ལུང་བསྟན་པའི་ཚིག །རིམ་གྱིས་གསང་བ་གྲགས་པའི་སྒྲ་
སྒྲོགས་རྨིས། །གསང་བ་དམ་པ་རྒྱ་ཆེར་སྒྲོག་པའི་ལྟས། །ཞེས་གསུངས་པ་དང་།
གོང་གི་རྨི་ལམ་གྱི་ཚིགས་སུ་བཅད་པ་དག་ཀྱང་བརྗོད་ནས། རྨི་ལམ་འདི་དག་
དང་སྦྱར་ན་བདག་ངེས་པར་སྐལ་བ་དང་ལྡན་པར་ངེས་ཞེས་གསུངས་པ་ལས།
འཁོར་རྣམས་ཀྱིས་ཀྱང་དེ་ལྟར་ལེགས་སོ་ཨ་ལ་ལ་ཞེས་ངོ་མཚར་དུ་གསོལ་ཏེ།
ཡང་བཀའ་སྩལ་པ། དེ་ལྟར་ཡིན་ཕན་ཆད་ཕོ་བྲང་གི་རྩེ་མོར་ཕྱིན་ལ་ཆོ་འཕྲུལ་
-16-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ། །
གྱིས་དེ་ལ་དམིགས་པ་བཅས་ཏེ། མཆོད་པ་དང་སྒྲུབ་པ་ཆེན་པོ་ཞིག་བྱས་ན་
དགའ་ བ་ ཆེན་ པོ་ ཞིག་ སྐྱེ་ བར་ ངེས་ པས། བདག་ ཡང་ ཐོག་ ཏུ་ གཤེགས་ སོ་
གསུངས་ཏེ་བྱོན་པ་ལས། རྨི་ལམ་ཇི་ལྟར་བྱོན་པའི་ངོས་ཤིག་ལ། རཏྣ་སྨུག་པོ་
ལས་གྲུབ་པའི་བཛྲ་པཱ་ཎིའི་སྐུ་ཁྲུ་གང་བ་ཞིག་མཐོང་ནས་རྒྱལ་པོ་དགྱེས་ནས་ཕྱག་
དང་སྐོར་བ་བྱས་ནས་ཚིགས་སུ་བརྗོད་པ། སྔོན་ཚེ་གང་ནས་བསྒྲུབ་པ་ཡི། །ལས་
ཀྱིས་མཇལ་བའི་ལྷ་མཆོག་ནི། །བསྐལ་བར་གཞལ་ཡང་མི་གཏང་ངོ༌། །འདྲེན་པ་
མཆོག་དཔལ་ལ་སོགས་གྲངས། །མོས་པའི་གཟུངས་ཀྱི་ལྷ་མཆོག་འཛིན། །ཞེས་
གསོལ་ནས་ཐུགས་དམ་དུ་བྱས་ཏེ། རྒྱལ་པོ་ཡིད་གོངས་བས་རྟགས་འདི་དག་དང་
ལྡན་ན། རི་བོ་འདི་དཔལ་ཕྱག་ན་རྡོ་རྗེའི་རང་བཞིན་དུ་ངེས་པ་དང་། རིག་འཛིན་
གྲུབ་པ་ཐོབ་པའི་གནས་ཡིན་པར་གཏམ་རྙིང་པ་ཐོས་པ་དང་། གཅན་གཟན་
གདུག་པ་ཅན་ཡང་དགེ་བ་ཅན་ལ་མངོན་དུ་ཕྱོགས་པའི་ཚུལ་དང་སྦྱར་ན། འགྲུབ་
པར་ངེས་པ་འགྲུབ་སྙམ་ནས་སྒྲུབ་པ་གཟུགས་བརྙན་དེ་ལ་བརྟེན་ནས་ཟླ་བ་
བདུན་པའི་རྨི་ལམ་མཐུན་པའི་གླེགས་བམ་དེ་དག་ལ་རབ་ཏུ་དགའ་བའི་ཚུལ་
གྱིས་གསུང་གི་སྒྲར་བཀླགས་ནས་ཚིག་གཅིག་ཀྱང་བརྡ་མ་འཇལ་ནས་ཐེ་ཚོམ་དུ་
གྱུར་ནས། ཨེ་མ་ཧོ༔ སྔགས་ཀྱི་ཚུལ་རྟགས་སྦྱར་ན་གླེགས་བམ་འདི་དག་ལས་ངོ་
མཚར་དུ་གྱུར་པའི་དོན་ཆེན་པོ་ཞིག་ཡོད་པར་ངེས་ཏེ། བདག་གིས་མི་རྟོགས་པ་
ཅི་ཉེས་སྙམ་དུ་བཤུམ་མོ། །དེ་ནས་ཅུང་ཟད་ཅིག་ནས་ཐེ་ཚོམ་གྱི་རྟོག་པ་དེ་དག་
ཞི་ནས། ལོ་ཀ་འདི་ན་འདི་དག་བརྡ་འཇལ་བ་སུ་ཡོད་ཅེས་བསྒྲགས་ནས། ཟ་
ཧོར་རྒྱལ་པོ་ཨུ་པ་རྭ་ཛ་ཞེས་བྱ་བ་མཁྱེན་པ་ཆེ་བར་ཡོད་དོ་ཞེས་ཟེར་ནས། ཕོ་ཉ་
བ་བརྫངས་ལོ་རྒྱུས་ཞིབ་ཏུ་གསོལ་ནས་སྤྱན་དྲངས་པས་མ་གནང་སྟེ། གལ་ཏེ་
-17-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
པདག་གིས་མ་ཤེས་ན་དེར་ཕྱིན་པའི་ཚུལ་མ་ཡིན་གྱི་བསམས་ནས་འདིར་སྐྱོལ་
ཞེས་སྨྲས་སོ། །དེར་རྒྱལ་པོར་བསྙད་པས་གླང་པོ་ཆེ་ལ་བཀལ་ཏེ་གདན་དྲངས་
པས་ཚིག་གཅིག་ཀྱང་བརྡ་མ་འཇལ་ཏེ། བདག་གི་སྤྱོད་ཡུལ་དུ་མ་གྱུར་པས་རྒྱལ་
པོ་ཉིད་ཀྱི་ཐུགས་ཀྱིས་རྗེས་སུ་དཔག་འཚལ་སླར་ཕར་བརྫངས་སོ། །དེ་ནས་འདི་
ཁྱིའི་རྒྱལ་པོ་ལག་ཐུང་དང་། ཡུམ་སྐྲའི་ལྭ་བ་ཅན་གྱི་བུ་དགེ་སློང་ཀུ་ཀུ་རཱ་ཛ་ཞེས་
བྱ་བ་ཚེ་ལོ་སྟོང་ཐུབ་བྱང་ཆུབ་སེམས་དཔའ་རིན་ཆེན་མང་གི་སྤྲུལ་པ་དེ་ལ་བསྟན་
པས། རྡོ་རྗེ་སེམས་དཔའ་ཞལ་མཐོང་གི་ལེའུ་རྟོགས་ཏེ་བསྒྲུབ་པས། ཞལ་མཐོང་
སྟེ་ ལུང་ བསྟན་ པ། གསང་ བདག་ དང་ མཇལ་ ནས་ གསུངས། དེས་རྒྱལ་པོ་ལ་
བཤད་ཟེར་ བ་ ཡོད་དེ། འགྲེལ་སྒྲུབ་ནས་ གསལ་བས་འདིར་མ་བཤད་དོ། །
འདིར་རྒྱལ་པོ་ཉིད་ཀྱི་ཐུན་མོང་མ་ཡིན་པར་རིག་སྟེ། སྔར་སངས་རྒྱས་ཀྱི་ཆོས་
ཐོས་པ་ལས་བྱུང་བ་བཞིན་དུ་སྒྲིབ་པ་སྦྱངས་བ་དང་ཚོགས་བསགས་པ་རྒྱ་ཆེན་པོ་
བྱས་ནས་བརྟགས་པས། སྒྱུ་འཕྲུལ་དྲྭ་བ་རྡོ་རྗེ་སེམས་དཔའ་ཞལ་མཐོང་གི་ལེའུ་
དང་བརྡ་འཇལ་བར་གྱུར་ཏོ། །དེ་བཞིན་དུ་བསྒྲུབས་པས་རྡོ་རྗེ་སེམས་དཔའི་
ཞལ་གཟིགས་ཏེ། གླེགས་བམ་ཐམས་ཅད་རྟོགས་པར་གསོལ་བ་བཏབ་པས། རྡོ་
རྗེ་སེམས་དཔས་བཀའ་སྩལ་པ། རིགས་ཀྱི་བུ་དེ་ལྟར་ན་རང་གི་ཕུང་པོ་སྐྱོངས་
ཤིག ཁྱོད་ཀྱི་སྟོན་པ་ནི་གསང་བའི་བདག་པོ་ཡིན་གྱི། དེའི་དོན་མ་ལུས་པ་སྟོན་
པར་འགྱུར་རོ། །དེ་ནས་དགའ་བ་ཆེན་པོ་སྐྱེས་ཏེ། དེ་བཞིན་ཏུ་བསྐྱེད་རིམ་གྱི་
ཕུང་པོ་སྦྱངས་པས། ས་དག་ཀྱང་ཆེར་གཡོས་ཏེ། བཛྲ་པཱ་ཎིའི་ཞལ་མངོན་སུམ་དུ་
གཟིགས་ནས་དེ་ཉིད་ཀྱི་ཚེ་བཛྲ་པཱ་ཎིའི་བརྟུལ་ཞུགས་མཛད། རྡོ་རྗེ་ནམ་མཁའ་
ལ་སྤར་ནས། ཧཱུཾ་ཧཱུཾ་རྡོ་རྗེ་འདུལ་བ་ལ་སོགས་པའི་ཚིག་དང་སྔགས་བརྗོད་པས་ལོ་
-18-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
ཀའི་དྲེགས་པ་ཅན་ཐམས་ཅད་རྡོ་ཁབ་ལེན་གྱིས་ལྕགས་བསྡུས་པའི་ཚུལ་དུ་
འཁོར་དུ་བསྡུས། རྡོ་རྗེ་གསང་བའི་མིང་སོ་སོར་བཏགས་ནས་ལུང་གསང་སྒོར་ཕྱེ་
སྟེ། དམ་པའི་མཛོད་སུམ་བརྒྱ་ཆེར་བཤད་པ་ནི། རྒྱུད་ཡན་ལག་བཅོ་བརྒྱད་ལ་
སོགས་པར་གསུངས་ཏེ། དེ་ལྟར་ཕྱག་ན་རྡོ་རྗེས་རྒྱལ་པོ་ཛ་ལ་གསུངས། དེས་ཀུ་
ཀུ་རཱ་ཛ་ཚོམ་བུ་འབུམ་སྡེ་ལ་གསུངས། དེས་རྒྱལ་པོ་ཨིནྡྲ་བོ་དྷི་ཆེན་པོ་འཁོར་ཚོམ་
བུ་ཁྲི་དང་བཅས་པ་ལ་གསུངས། དེས་སིདྷ་རཱ་ཛ་ཚོམ་བུ་སྟོང་ལ། དེས་ཨུ་པ་རཱ་ཛ་
ཚོམ་བུ་ལྔ་བརྒྱ་ལ། དེས་ ཨིནྡྲ་བོ་དྷིའི་སྲས་མོ་གོ་མ་འཁོར་ཚོམ་བུ་བརྒྱ་དང་
བཅས་པ་ལ་གསུངས་ཏེ། དེ་ཐམས་ཅད་ཚོམ་བུའི་ཚོགས་བསྒྲུབས་པས་ རིག་
འཛིན་ཐོབ་པར་གྱུར་ཏོ། །དེ་ལྟར་སངས་རྒྱས་གསང་བའི་ལམ་རིམ་དུ་གསུངས་
པ། གསང་བའི་བདག་པོ་མངོན་གཤེགས་ནས། །ལྷ་ཀླུ་གནོད་སྦྱིན་སྲིན་པོ་དང་།
མི་ལས་སྐལ་ལྡན་འདུས་པ་ལས། །དབང་པོས་ཇི་ལྟར་ལུང་བསྟན་དུས། །རྒྱལ་
བུ་རིག་ཅན་ལྟས་ཤར་ནས། །འབྲེལ་པས་སྣང་བ་མངོན་བརྟགས་པས། །ཐུགས་
ཀྱི་སྒྲུབ་པ་མངོན་རྟོགས་ཏེ། །དེ་ཉིད་བསྒོམས་ནས་དེ་ཉིད་འགྲུབ། །བསྟན་པའི་
དངོས་གྲུབ་དེ་ནས་ཐོབ། །དོན་དམ་བཅུད་ཀྱིས་དེ་ནས་རྒྱས། །འདོད་པའི་བསམ་
པ་དེ་ནས་འགྲུབ། །སྨོན་པའི་ལྷ་དང་དེ་རུ་མཇལ། །དེ་ནས་རྡོ་རྗེ་གདན་སྟེང་གི །
འཛམ་གླིང་ཤར་གྱི་ཕྱོགས་མཚམས་སུ། །ཕོ་བྲང་རིན་ཆེན་དམ་པ་དེར། །བཀྲ་
ཤིས་པ་ཡི་ཁང་པ་རུ། །ཀུ་ཀུ་རཱ་ཛ་ཨིནྡྲ་བོ་དྷི་དང༌། སིདྷ་ཨུ་པ་རྭ་ཛ་དང་། །སྲས་
མོ་གོ་མ་ས་ལ་སོགས། །སྒྱུ་འཕྲུལ་དྲྭ་བའི་དབང་ཐོབ་ནས། ཚོགས་ཀྱི་དཀྱིལ་
འཁོར་མངོན་བསྒྲུབས་ནས། །རྡོ་རྗེ་འཆང་སར་མངོན་དུ་གཤེགས། །ཞེས་རིག་
འཛིན་བརྒྱུད་ པ་ ཁོ་ནའོ། །དེ་ཡང་ཏན་ སྡེ་བཅོ་བརྒྱད་དུ་ཕྱེ་བ་ནི། སྐུའི་རྒྱུད་
-19-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གསུམ། གསུང་གི་རྒྱུད་གསུམ། ཐུགས་ཀྱི་རྒྱུད་གསུམ། ཡོན་ཏན་གྱི་རྒྱུད་གསུམ།
ཕྲིན་ལས་ཀྱི་རྒྱུད་གསུམ། སྤྱི་རྒྱུད་གསུམ་སྟེ་བཅོ་བརྒྱད་དོ། །དེ་ལ་སྐུའི་སྐུ་རྒྱུད་
གླང་པོ་རབ་འབོག སྐུའི་གསུང་རྒྱུད་གླང་པོ་ཆུར་འཇུག སྐུའི་ཐུགས་རྒྱུད་སངས་
རྒྱས་མཉམ་སྦྱོར། གསུང་གི་སྐུ་རྒྱུད་རི་བོ་བརྩེགས་པ། གསུང་གི་གསུང་རྒྱུད་པདྨ་
དབང་ཆེན། གསུང་གི་ཐུགས་རྒྱུད་ཟླ་གསང་ཐིག་ལེའོ། །ཐུགས་ཀྱི་སྐུ་རྒྱུད་རྩེ་མོ་
འདུས་པ། ཐུགས་ཀྱི་གསུང་རྒྱུད་གཅིག་ལས་འཕྲོས་པ། ཐུགས་ཀྱི་ཐུགས་རྒྱུད་
གསང་བ་འདུས་པ། ཡོན་ཏན་གྱི་སྐུ་རྒྱུད་སྒྲོན་མེ་འབར་བ། ཡོན་ཏན་གྱི་གསུང་
རྒྱུད་བདུད་རྩི་ས་མ་ཡ་འབུམ་སྡེ། ཡོན་ཏན་གྱི་ཐུགས་རྒྱུད་དཔལ་མཆོག་དང་
པོ། ཕྲིན་ལས་ཀྱི་སྐུ་རྒྱུད་དཔལ་ཕྲེང་དཀར་མོ། ཕྲིན་ལས་ཀྱི་གསུང་རྒྱུད་མ་མོ་
རྒྱུད་ ལུང་། ཕྲིན་ལས་ཀྱི་ཐུགས་རྒྱུད་ཏ་མ་ལ་འབུམ་སྡེ། སྤྱིའི་སྐུ་རྒྱུད་ཐབས་
ཞགས། སྤྱིའི་གསུང་རྒྱུད་ས་མ་ཡ་བཀོད་པ། སྤྱིའི་ཐུགས་རྒྱུད་གསང་བ་སྒྱུ་འཕྲུལ་
ལོ། །དེ་ལྟར་ཕྱེ་ནས་རྒྱལ་པོ་ཛ་ལ་བཤད་དོ། །ཐོས་ཆུང་ལོག་སྨྲའི་བློ་མིག་ཅན་གྱི་
རིགས་ཁ་ཅིག་ན་རེ། སྔགས་རྙིང་མའི་རྒྱུད་ལ་ལ་ཡང་དག་པ་མ་ཡིན། རྒྱ་གར་ན་
མི་འདུག་ཟེར་བ་སོགས་ནི། རང་གི་བློ་གྲོས་ཀྱི་མིག་ལོང་བ་ཡིན་ཏེ། རྒྱ་གར་གྱི་
ཐང་བི་ཧ་རིའི་གཙུག་ལག་ཁང་ན་རྙིང་མའི་ཆོས་སྐོར་རྒྱུད་ཀྱི་རྒྱ་དཔེ་བཞུགས་
པས་མཚན་ཡི་གེར་བཀོད་ན་བཀའ་རྒྱས་པ་ཙམ་བཞུགས་པར་གྲགས། དེ་སྐད་
དུ་དཀོན་མཆོག་བརྩེགས་པ་ལས། འོད་སྲུངས་ང་དང་ང་འདྲ་བའི་གང་ཟག་གིས་
ཚོད་གཟུང་དུ་རུང་གི་གཞན་དག་ནི་ལས་ཡིན་ཏེ་ལོག་པར་ལྟུང་བའི་ཕྱིར་རོ། །
ཞེས་དང་། མདོ་སྡེ་རྒྱན་དུ། མི་རིག་པ་ཡི་གཟུགས་ལ་མི་རིགས་ན། །ཐེ་ཚོམ་ཟ་
བའི་ཆོས་ལ་སྨོས་ཅི་དགོས། །དེ་བས་བཏང་སྙོམས་བཞག་ལ་ཉེས་པ་མེད།།ཅེས་
-20-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
དང༌། རྣམ་འགྲེལ་ལས། མ་མཐོང་ཕྱིར་ན་མེད་པ་མིན་ཏེ། །ཞེས་སོགས་གསུངས་
པས། ཆོས་ཀྱང་ཡང་དག་པ་ནི་སངས་རྒྱས་ཀྱིས་གསུངས་ཏེ། སྤྲུལ་སྐུ་དེ་ལ་སྔོན་
འབྱུང་གི་ད་ལྟ་མེད་དོ་ཞེས་ཀྱང་མི་བསམ་སྟེ་རྟག་ཏུ་མོས་པའི་ངེས་འབྱུང་ལ།
དེས་མདོ་དང་རྒྱུད་སྔར་མ་གྲགས་པ་གསལ་བར་མཛད་པའང་སྲིད་པས་སྐུར་པ་
མི་གདབ་པ། ཆོས་གང་ལ་ཐར་པའི་ལམ་དུ་འཇུག་ཅིང་འཁོར་བ་སྤང་བར་སྟོན་
པ་ཐམས་ཅད་སངས་རྒྱས་ཀྱི་གསུང་རབ་ཚད་མར་བཞག་སྟེ། རྒྱུད་བླ་མ་ལས།
ཁམས་གསུམ་དག་ན་ཉོན་མོངས་སྤོང་བྱེད་གསུང་ཞི་བའི་ཡོན་ཏན་བརྗོད་པར་
མཛད་པ་ གང་། དེ་ནི་དྲང་སྲོང་གསུང་ཡིན་ལྡོག་ པ་ གཞན། །ཞེས་སོ། །སངས་
རྒྱས་ནི་རྟག་པར་བཞུགས་པས་གདུལ་བྱའི་དོན་མཛད་ལ། བྱིན་རླབས་ཀྱི་བཀའ་
ཡང་ རི་དང་ཤིང་དང་པདྨ་དང་དཔག་བསམ་གྱི་ཤིང་དང་། སྐྱེས་པ་དང༌། བུད་
མེད་དང་། བུ་མོ་དང་། བྱ་དང་། རི་དྭགས་ལ་སོགས་ཆོས་ཀྱི་རྣམ་གྲངས་ཀྱི་སྒྲ་
བྱུང་བ་དེ་ཡང་བཀར་གསུངས་པ་ཡོད་ན། སྔར་བྱུང་གི་ད་ལྟ་མི་སྲིད་ཅེས་ལོག་
པར་མི་ལྟ་སྟེ། བྱིན་གྱིས་བརླབས་པ་དག་འབྱུང་སྲིད་པའི་ཕྱིར་རོ། །དེས་ན་གང་
ལ་ཡིད་ཆེས་པ་དམ་པར་བཟུང་ནས་ཡི་དམ་དུ་བྱས་པ་འཐད་ཀྱི། གཞན་ལ་སྐུར་
བ་ནམ་ཡང་གདབ་པར་མི་བྱའོ། །གསང་སྔགས་རྙིང་མའི་ནང་ནས་རྫོགས་པ་
ཆེན་པོའི་ཆོས་འགའ་ཞིག་ལས་ལྷ་གནས་གསུམ་དང་འོག་མིན་དུ་གསུངས་པ་
རྣམས་གསང་བའི་བདག་པོ་ཕྱག་ན་རྡོ་རྗེ་དང་། རྡོ་རྗེ་སེམས་དཔའ་ལ་སོགས་
པས་ཚིག་ཏུ་བཏུས་ཏེ་གསེར་གྱི་གླེགས་བམ་ལ་བེཌུར་ཡ་ཞུན་མས་བྲིས་ཏེ། རྒྱ་
རང་མནན་དུ་བྱས་ཏེ་དགོངས་པའི་རྩལ་བདུན་གྱི་ནམ་མཁའ་ལ་སྦས་པ་ལ། ད་
ལྟར་གསང་བའི་རྒྱུད་སྡེ་རྣམས་མིའི་ཡུལ་དུ་ཇི་ལྟར་བབས་པ་ནི། རྒྱུད་ལ་ལ་རྒྱལ་
-21-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པོ་ཨིནྡྲ་བོ་དྷི་ཆེན་པོའི་དོན་དུ་བྱུང་། རྒྱུད་ལ་ལ་རྒྱལ་པོ་ཛའི་ཁང་ཐོག་ཏུ་གླེགས་
བམ་གྱི་ཆར་པ་བབས། རྒྱུད་ལ་ལ་མིའི་ཡུལ་ནས་བྱུང་། རྒྱུད་ལ་ལ་གནོད་སྦྱིན་
དང་སྲིན་པོ་དང་གཤིན་རྗེའི་ཡུལ་ནས་བརྒྱུད་དེ་བྱུང་། རྒྱུད་ལ་ལ་སྦྱང་བའི་དོན་
ལྡན་རྣམས་ཀྱི་དོན་རི་མ་ལ་ཡའི་རྩེ་ནས་བྱུང་། རྒྱུད་ལ་ལ་འོག་མིན་གྱི་གནས་
ནས་རྒྱ་མཚོའི་གླིང་དུ་བརྒྱུད་དེ་བྱུང་། རྒྱུད་ལ་ལ་མཁའ་འགྲོ་མའི་གནས་ནས་
བརྒྱུད་དེ་བྱུང་བའོ། །འོ་ན་ཇི་ལྟར་ན་སྔོན་བཅོམ་ལྡན་འདས་འཛམ་བུའི་གླིང་ན་
བཞུགས་པའི་དུས་སུ། སྤྲུལ་པའི་ཉན་ཐོས་རྫུ་འཕྲུལ་དང་ལྡན་པ་དག་གླིང་འདི་
ནས་ གཞན་དུ་གཤེགས་པ། ནམ་མཁའ་ལ་ལམ་བྱུང་ནས་ འགྲོ་བ་རྒྱལ་པོས་
གཟིགས་ཏེ། འཁོར་རྣམས་ལ་ཇི་ཡིན་དྲིས་པས། འདི་ནི་དེ་བཞིན་གཤེགས་པའི་
འཁོར་སྤྲུལ་པའི་ཉན་ཐོས་དག་གླིང་གཞན་དུ་གཤེགས་པ་ཡིན་ནོ་ཞེས་གསོལ་
པས། ནམ་མཁའ་ལ་འགྲོ་བ་འདི་ལྟ་བུ་གང་གི་མཐུ་ཡིན་ཞེས་པས། སངས་རྒྱས་
ཀྱི་མཐུ་ཡིན་ཞེས་གསོལ་པས། རྒྱལ་པོའི་ཞལ་ནས་དེ་བཞིན་གཤེགས་པ་ནི་
གང་། སངས་རྒྱས་ནི་སུ་ཞིག་ཡིན་གསུངས་པས། དེ་བཞིན་གཤེགས་པ་སངས་
རྒྱས་བཅོམ་ལྡན་འདས་ཤཱཀྱ་ཐུབ་པ་ཞེས་ བྱ་བ་ད་ལྟ་བྱ་རྒོད་ཕུང་པོའི་རི་ལ་
སོགས་པའི་གནས་ན་འཁོར་དགྲ་བཅོམ་པ་དང་བཅས་ནས་བཞུགས་སོ་ཞེས་
གསོལ་པས། རྒྱལ་པོས་བཀའ་སྩལ་པ། དེ་ལྟ་བུའི་སྐྱེས་བུ་དེ་བདག་གི་ཁབ་ཏུ་
སྤྱན་དྲོངས་ཤིག་གསུངས་པས། བཅོམ་ལྡན་འདས་འཁོར་དགྲ་བཅོམ་དང་བཅས་
པ་སྤྱན་དྲངས་ཏེ་གདུགས་ཚོད་སྦྱར་ཏེ། རྒྱལ་པོས་གསོལ་པ། བདེ་བར་གཤེགས་
པའི་སྟོབས་དང་མི་འཇིགས་པ་ལ་སོགས་པ་ཆེ་བའི་ཡོན་ཏན་འདི་དག་གང་ལས་
བྱུང་ཞེས་གསོལ་པས། བཅོམ་ལྡན་འདས་ཀྱིས་བཀའ་སྩལ་པ། དགེ་བའི་ཚོགས་
-22-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
རྣམ་པར་དཀར་བ་བསགས་པ་ལས་བྱུང་ཞེས་སོ། །རྒྱལ་པོས་གསོལ་པ། བདག་
ཀྱང་དེ་བཞིན་དུ་སྤྱད་པར་བགྱི་གནང་ཞེས་གསོལ་པས། བཀའ་སྩལ་པ། དེ་ལྟར་
ལེགས་ཤིག སྲས་དང་བཙུན་མོ་སྤངས་ལ་རབ་ཏུ་བྱུང་སྟེ་ཕ་རོལ་ཏུ་ཕྱིན་པ་དྲུག་
སྒྲུབས་ཤིག་ཅེས་བཀའ་ སྩལ་པས། རྒྱལ་པོས་གསོལ་པ། དེ་ ལྟར་མི་ནུས་ཏེ་
བཙུན་མོ་དང་བཅས་པར་བྱང་ཆུབ་ཐོབ་པའི་ཆོས་ཤིག་ཞུ་འཚལ་ཞེས་གསོལ་པ་
དང༌། སྐད་ཅིག་ དེ་ ཉིད་ ལ་ རིགས་ དྲུག་ པའི་ དཀྱིལ་ འཁོར་ སྣང་བར་མཛད།
དབང་བསྐུར་ཏེ། དཔལ་ཕྱག་ན་རྡོ་རྗེ་ལ་བཀའ་བསྒོས་ཏེ། སྔོན་གྱི་སངས་རྒྱས་
རྣམས་ཀྱི་དགོངས་པ་མཛད། དུས་ལ་བབས་པས་ཤོད་ཅིག་ཅེས་པས་སངས་རྒྱས་
ཐམས་ཅད་མཉམ་པར་སྦྱོར་བའི་རྒྱུད་རྟོགས་པ་བཅུ་སློབ་བུའི་དོན་དུ་བཤད་
དོ། །དེ་ནས་རྒྱལ་པོས་རྒྱུད་ལྔ་སྡེའི་དོན་ཐུགས་སུ་ཆུད་དེ་བསྒྲུབས་པས། འཁོར་
འབུམ་ཚོ་དང་བཅས་པ་རིག་པ་འཛིན་པའི་ས་ཐོབ། གདམས་ངག་ཁྱིའི་མཁན་པོ་
ལ་ བཞག་ གོ ། {གསང་འདུས་ལོ་རྒྱུས་ལས། གཞན་གོང་བཞིན་ལ། སྐད་ཅིག་དེ་ཉིད་ལ་སྟོན་པ་རྡོ་རྗེ་
འཆང་གི་ཆ་ལུགས་སུ་མཛད་དེ་འོག་མིན་དུ་གཤེགས་ནས་གསང་འདུས་གསུངས་ཞེས་ཟེར་རོ། །ཡང་དེ་
ལས། ཨིནྡྲ་བོ་དྷི་ཞེས་པ་དང་པོའི་མགོན་པོ་སྟེ། ཨོ་རྒྱན་ཡུལ་གྱི་རྒྱལ་པོ་མིན་པར་བཤད་པ་དང་། ཡང་རྣམ་
པ་ཅིག་ཏུ་ན
།} ཨིནྡྲ་བོ་དྷི་ཆེན་པོའི་སྲས་རྒྱལ་པོ་ཛ་ཞེས་བྱ་བའི་སྐུ་རིང་ལ། ཟ་ཧོར་
གྱི་ཡུལ་ན་དྲག་ཤུལ་ཅན་གྱི་རི་མ་ལ་ཡ་ཞེས་བྱ་བ་ཡོད་དེ། རི་དེ་ཡང་རྩེ་མོ་ན་རི་
དྭགས་ཀྱི་རྒྱལ་པོ་སེང་གེ་འཁྲབ་པ་ཡོད་པ། འདབས་ལ་གཅན་གཟན་སྟག་གི་
ཚང་ཡོད་པ། ལོགས་ལ་བྲག་དཀར་པོ་སེང་གེ་གནམ་དུ་མཆོང་བ་འདྲ་བ་ཡོད་པ་
དེ་ལ་ཤིང་སྣ་ཚོགས་འབྲས་བུར་ལྡན་པ་སྐྱེས་པ། དེའི་ཤར་ཕྱོགས་ན་ཀྲི་ཤ་ཨ་ནུ་
ཏ་ར་ཞེས་བྱ་བའི་བྲག་ཕུག་ཡོད་པས་སྒོ་ལ་ངོ་མཚར་ཅན་གྱི་རི་མོ་རང་བྱུང་དུ་
-23-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཡོད་པ། བུ་དཀར་རིན་པོ་ཆེ་ཟུར་བརྒྱད་ཉི་ཟླའི་རོལ་མོ་རང་སྣང་བ་སྤྱི་བོ་ན་བྱ་
ཀ་ལན་ཏ་ཀའི་ཚང་བྱས་པ། རྩ་བར་བདུད་རྩིའི་ཆུ་མིག་ཡོད་པ། མདུན་ན་མེ་
ཏོག་སྣ་ཚོགས་པའི་ཚལ་ཡོད་པ། ཤིང་གི་ཡལ་ག་ཕྱོགས་བཞིར་གྱེས་པ། དུས་
བཞིའི་གནོད་པ་ལས་སྐྱོབ་པ། ཤིང་དེའི་འབྲུ་སྨན་དུ་གྱུར་ཏེ། ཟོས་པས་ནད་སྣ་
ཚོགས་སེལ་བ། རི་དེའི་རྐེད་པ་ན་མཁར་ཡང་ཐོག་གསུམ་ཡོད་པའི་བར་ཁང་ན།
སྐལ་ལྡན་གྱི་རྒྱལ་པོ་ཛ་ཉིད་བཞུགས་ཏེ། དེ་ཡང་སངས་རྒྱས་མྱ་ངན་ལས་འདས་
ནས་ལོ་ཉི་ཤུ་རྩ་བརྒྱད་ལོན་པའི་ཚེ། ཆོ་འཕྲུལ་ཆེན་པོའི་ཟླ་བའི་རྒྱལ་གྱི་ཉི་མ་ལ་
ངོ་མཚར་ཅན་གྱི་ལྟས་སྣ་ཚོགས་བྱུང་ནས། རྒྱལ་པོ་འཁོར་དང་བཅས་པས་མཆོད་
པ་རྒྱ་ཆེན་པོ་བཤམས་ནས། དེས་ནུབ་མོ་ཕོ་བྲང་གྲོང་ཁྱེར་དང་བཅས་པ། རི་བོ་
མེ་རི་འབར་བའི་རྩེ་མོ་དང་བཅས་འོད་ཀྱིས་གང་བར་བྱས་སོ། །དེའི་རྗེས་སུ་བདེ་
བར་གཤེགས་པའི་ཐུགས་རྗེས། བསྟན་པ་གསང་སྔགས་ཀྱི་ཆོས་ཀྱི་འཁོར་ལོ་
བསྐོར་བའི་དུས་ལ་བབ་སྟེ། དཔལ་གསང་བའི་བདག་པོ་ཕྱག་ན་རྡོ་རྗེ་མངོན་
པར་གཤེགས་ཏེ། འཁོར་དམ་པའི་རིགས་ཅན་ལྷའི་རིགས་གྲགས་ལྡན་མཆོག་
སྐྱོང་། ཀླུ་རྒྱལ་འཇོག་པོ། གནོད་སྦྱིན་སྐར་མདའ་གདོང་། སྲིན་པོ་བློ་གྲོས་ཐབས་
ལྡན། མི་ལས་སྐལ་ལྡན་ལི་ཙ་བཱི་དྲི་མ་མེད་པ་དང་ལྔ་འདུས་པ་ལས། རྡོ་རྗེ་ཐེག་
པའི་ཆོས་འཁོར་བསྐོར་ཞིང་། སྲིན་པོ་བློ་གྲོས་ཐབས་ལྡན་གྱིས་ཡི་གེར་བསྡུས་
པའི་བྱིན་རླབས་གནང་ངོ༌། དེའི་དུས་སུ་རྒྱལ་པོ་ཛ་ལ་རྨིས་ལྟས་བདུན་ཤར་ཚུལ་
གོང་དུ་སྨོས་པ་ལྟར་ལ། དེ་ནས་ཡབ་རྒྱལ་པོ་ལ་ག་ཐུང་དང་ཡུམ་སྐུའི་ལྭ་བ་ཅན་
གྱི་བུ་དགེ་སློང་ཀུ་ཀུ་རཱ་ཛ་བྱ་བ་མཁྱེན་པ་ཆེ་ཞིང་། རྒྱལ་པོ་ཨིནྡྲ་བོ་དྷི་སློབ་མ་
ཡིན་པར་དགོངས་ཏེ་སྙམ་ནས། གླང་པོ་ཆེའི་ཁལ་དུ་བྱས་ཏེ་སློབ་དཔོན་ཀུ་ཀུ་རཱ་
-24-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
ཛ་ ལ་བསྐྱལ་ཏེ་དོན་འགྲོལ་བར་ཞུས་པས། སློབ་དཔོན་དེས་ཀྱང་དང་པོ་མ་
མཁྱེན་ཏེ་འདི་སྐད་སྨྲས་སོ། །འཕགས་པ་ནི་ཐུགས་རྗེ་རེ་ཆུང་། བདག་ནི་ལས་
འཕྲོ་ རེ་ ཞན། ཏན་ ནི་ ཚིག་ གཅིག་ ཙམ་ཡང་མ་རྟོགས་ ཞེས་ ཡན་ ལག་ ས་ ལ་
བརྡབས་པས། དེའི་ནུབ་མོ་རྨི་ལམ་དུ་དཔལ་རྡོ་རྗེ་སེམས་དཔའ་ཉིད་ཀྱི་ཞལ་
བསྟན་ནས། རིགས་ཀྱི་བུ་སེམས་མ་ཞི་བར་སྤྲོ་བ་བསྐྱེད་ལ་གང་རྟོགས་པ་དེའི་
གཞུང་ལྟར་སྒྲུབས་ཤིག་གསུངས་སོ། །
དེ་ནས་ནམ་ལངས་ནས་གླེགས་བམ་ལ་གཟིགས་པས། དཔལ་གསང་བ་
སྙིང་པོའི་གཞུང་ལས། རྡོ་རྗེ་སེམས་དཔའ་ཞལ་མཐོང་གི་ལེའུ་ཐུགས་སུ་ཆུད་དེ།
དེའི་གཞུང་བཞིན་བསྒྲུབས་པས། དཔལ་རྡོ་རྗེ་སེམས་དཔའི་དཀྱིལ་འཁོར་དང་
བཅས་པའི་ཞལ་མཐོང་སྟེ། རིགས་ཀྱི་བུ་དངོས་གྲུབ་ཅི་འདོད་གསུངས་པ་ལ།
དངོས་གྲུབ་རྣམ་པ་གསུམ་འཚལ་ཏེ། དེ་ལ་གླེགས་བམ་འདི་རྣམས་ཀྱི་དོན་ཤེས་
པ། འགྲོ་བ་མཐའ་དག་གི་དོན་ འགྲུབ་པ། མཐར་བླ་ན་མེད་པའི་བྱང་ཆུབ་འགྲུབ་
པ་ཞིག་འཚལ་ལོ་ཞེས་ཞུས་པས། དེ་བཞིན་དུ་གྱུར་ཅིག་གསུངས་ནས་མི་སྣང་
བར་གྱུར་ཏེ། དེར་སློབ་དཔོན་ཆེན་པོ་ཀུ་ཀུ་རཱ་ཛས་གླེགས་བམ་དེ་དག་གཟིགས་
པས། ཚིག་དོན་ཐམས་ཅད་ཐུགས་སུ་ཆུད་དེ་ཏན་སྡེ་བཅོ་བརྒྱད་དུ་ཕྱེ་བ་ཡིན་ནོ་
སྐད། འཆད་ལུགས་གཅིག་ལ་གོང་ལྟ་བུའོ། །བབ་ཚུལ་འདི་དག་འགྱུར་ ཕྱི་མ་
དང༌ ཁུང་ མཐུན་ པར་འབྱུང་སྟེ། དཔལ་ འཁོར་ ལོ་ སྡོམ་ པའི་ རྒྱུད་ ཕྱི་ མ་ ལས།
བཅོམ་ལྡན་འདས་མྱ་ངན་ལས་འདའ་ཁར་འཇམ་དཔལ་གྱིས་ཞུས་པ། བདེ་བར་
གཤེགས་པའི་བསྟན་པ་འདི་ཁོ་ནར་འདུག་གམ་ཞེས་གསོལ་པས། བཀའ་སྩལ་
པ། ང་ནི་མྱ་ངན་འདས་འོག་ཏུ། །ལོ་ནི་བརྒྱ་དང་བཅུ་གཉིས་ན། །བསྟན་པའི་
-25-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
སྙིང་པོ་དམ་པ་ཞིག །མི་ལས་སྐལ་ལྡན་མཆོག་གྱུར་པ། ། རྒྱལ་པོ་ཛ་ཞེས་བྱ་བ་
ལ། །ཐུགས་རྗེ་ལྡན་པའི་བྱིན་རླབས་ཀྱིས། །ལག་ན་རྡོ་རྗེས་སྟོན་པར་འགྱུར། །
ཞེས་དང༌། གསང་བའི་སྙིང་པོའི་རྒྱུད་ཕྱི་མ་ལས། རེ་ཞིག་སྣོད་དང་ལྡན་པའི་
མི། །དེ་མིང་རྒྱལ་པོ་ཛ་ཞེས་བྱ། །ལག་ན་རྡོ་རྗེའི་མཐུས་སྣང་འགྱུར། །ཞེས་དང་།
མདོ་ཆེན་པོ་ལས། མི་ཡི་གནས་ཀྱི་འཇིག་རྟེན་ཁམས། ། གླིང་བཞི་པ་ལ་འཛམ་
གླིང་གི །དྲག་ཤུལ་ཅན་ཞེས་བྱ་བའི་རི། །གནོད་སྦྱིན་འདུལ་བའི་གནས་ཡིན་
ཏེ། །ཆོས་འཛིན་རིགས་ཀྱི་སྒྲུབ་གནས་ཡིན། །ཞེས་མདོ་རྒྱུད་དུ་མ་ནས་གསུངས་
ཏེ། རྒྱུད་ལ་ལ་མིའི་གནས་ནས་བྱུང་བ་ནི། ཏཱ་ཐ་སཾ་གྲ་ཧའི་རྒྱུད་དེ། འདི་སྐད་དུ།
མི་ཡི་ཡུལ་དུ་བབས་ནས་སུ། །སེམས་ཅན་ཀུན་གྱི་དོན་བྱའི་ཕྱིར། རྡོ་རྗེ་ཐེག་པ་
མཆོག་སྐོར་ཞིག །མགོན་པོ་རབ་ཏུ་གཤེགས་པར་མཛོད། །ཅེས་པས་རི་རབ་ཀྱི་
རྩེ་མོ་དེ་ཉིད་ནས་སྤྲུལ་པ་དཔག་ཏུ་མེད་པ་འཛམ་བུའི་གླིང་ཡུལ་ཉི་ཤུ་རྩ་བཞིར་
བཀྱེ་སྟེ། ལྷོ་ཕྱོགས་གྱད་ཀྱི་ཡུལ་ནགས་ཚལ་དྲ་བ་ཅན་གྱི་མདོ། སྐྱེས་བུ་འབྱུང་
བའི་གནས་ཞེས་བྱ་བ་དེར་འཕགས་པ་འཇམ་དཔལ་དུ་སྤྲུལ་ནས། འཇམ་དཔལ་
གྱི་ལེའུ་ཁྲི་དྲུག་སྟོང་དང་། བཤད་རྒྱུད་ཆོ་ག་འདུས་པ་ལེའུ་ཉིས་སྟོང་བདུན་བརྒྱ་
བ་དང་དཀའ་བ་ཡོངས་སུ་སྤྱོད་པའི་རྒྱུད་ཀློ་ཀ་སུམ་བརྒྱ་དྲུག་ཅུ་ལ་སོགས་པ་
བཤད་དོ། །བསིལ་བའི་ཚལ་དུ་སྟོན་པ་རིགས་གསུམ་མགོན་པོས་ཀྲི་ཡ་ཐམས་
ཅད་བཤད་དོ། །ནུབ་ཕྱོགས་ཨོ་རྒྱན་གྱི་ཡུལ་དུ་མཆོད་རྟེན་དཔལ་འབྲས་ཀྱི་ནང་།
གནྡྷོ་ལའི་དྲི་གཙང་ཁང་རེག་པ་མེད་པའི་གདུགས་ཅན་གྱི་ནང་དུ། སྟོན་པ་རྡོ་རྗེ་
འཆང་ཆེན་ཧེ་བཛྲ་དུ་སྤྲུལ་ནས། དགྱེས་པ་རྡོ་རྗེ་འབུམ་ཚོ་ལྔའི་བདག་ཉིད་བཤད་
རྒྱུད་བཞི་དང་བཅས་པ་བཤད་དེ་འཛམ་བུའི་གླིང་ཁྱད་པར་ཅན་གྱི་ཡུལ་ཉི་ཤུ་རྩ་
-26-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ། །
བཞིར། སྟོན་པ་རྡོ་རྗེ་འཆང་ཆེན་པོས་བདེ་མཆོག་འཁོར་ལོའི་བཤད་རྒྱུད་དང་
བཅས་པ་བཤད་དོ། །རི་མ་ལ་ཡ་གནམ་ལྕགས་ཡོད་པའི་རྩེ་ལ་འཇམ་དཔལ་
གཤིན་རྗེ་གཤེད་དུ་སྤྲུལ་ནས་གཤིན་རྗེ་གཤེད་ཀྱི་རྒྱུད་ཁ་ཅིག་གསུངས་སོ། །
དུར་ཁྲོད་བརྒྱད་ཀྱི་གནས་སུ་སྟོན་པ་ཧེ་རུས། སངས་རྒྱས་ཐོད་པ། རྡོ་རྗེ་གདན་
བཞི། མ་ཧཱ་མཱ་ཡཱ་ལ་སོགས་པ་བཤད་དོ། །སྨེ་ཁྲོད་ཀྱི་གྲོང་ཁྱེར་དུ་གསང་སྔགས་
ནང་གི་རྒྱུད་མང་པོ་གསུངས་སོ། །རི་བྱ་རྐང་ཅན་དུ་ཡང་གསུངས། དེ་ལྟར་དུ་མི་
ཡུལ་དུ་གསུངས་པ་ཞེས་དེ་རྣམས་ཀྱང་ཁ་ཅིག་ནི་མཁའ་འགྲོ་མ་དང་ལྷ་ཀླུ་རྣམས་
ཀྱིས་སྤྱན་དྲངས་ཏེ་ཕྱིས་གྲུབ་པ་ཐོབ་པ་རྣམས་ཀྱིས་དེ་དག་གི་ཡུལ་ནས་སྤྱན་
དྲངས། ཁ་ཅིག་ནི་དུས་དེ་ཉིད་ནས་མི་ཡུལ་དུ་བརྒྱུད་དོ། །གནོད་སྦྱིན་དང་། སྲིན་
པོ་ དང་། གཤིན་ རྗེའི་ གནས་ ནས་ འབྱུང་ བ་ ནི། གནོད་ སྦྱིན་ གྱི་ གནས་ ནས།
དཔལ་རྡོ་རྗེ་གུར་གྱི་རྒྱུད་ལ་སོགས་པ་གནོད་སྦྱིན་གྱི་དེད་དཔོན་གསང་བ་པས།
སློབ་དཔོན་མཐུ་སྟོབས་རཱ་ཛ་ལ་ཕྱིས་བཤད་དོ། །སྲིན་པོའི་ཡུལ་ནས་བྱུང་བ་ནི་
དཔལ་འབྱུང་བ་དང་དཔལ་དམ་པའི་རྒྱུད། དེའི་ཡན་ལག་དང་བཅས་པ་བྱང་ཆུབ་
སེམས་དཔའ་བློ་གྲོས་རྒྱ་མཚོས་གྲོང་ཁྱེར་དགའ་བ་ཅན་དུ་སློབ་དཔོན་ཨིནྡྲ་བོ་དྷི་
བར་མ་ལ་བཤད་དོ། །གཤིན་རྗེས་ཡུལ་ནས་བྱུང་བ་ནི་དགྲ་ནག་གི་རྒྱུད་ཁ་ཅིག་
དང་། ཁ་ཐུན་ཟླ་གསང་ལ་སོགས་པ་གཤིན་རྗེའི་རྒྱུད་མང་པོ་སློབ་དཔོན་ལ་ལི་ཏ་
བཛྲ་གྱིས་སྤྱན་དྲངས་ཏེ་སློབ་དཔོན་འཇམ་དཔལ་བཤེས་གཉེན་ལ་བཤད། ཡང་
ལུང་ (རི་མ་ལ་ཡའི་རྩེར་ལག་ན་རྡོ་རྗེས་མཆན།} ཨ་ནུ་ ཡོ་ གའི་ མདོ་ རྣམས་ དམ་ པའི་
རིགས་ཅན་ལྔ་ལ་གསུངས་པ་ནི་ཏན་སྡེ་བཅོ་བརྒྱད་དུས་མཚུངས་ཞེས་པའང་སྣང་
ངོ༌། །དེ་ཡང་ཀྲི་ཡ་རྣམས་ཝཱ་ར་ཎཱ་སིར་བབས། ཡོ་ག་རྣམས་མེ་རི་འབར་བར་
-27-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བབས། མ་ཧཱ་ཡོ་ག་རྣམས་རྒྱལ་པོ་ཛའི་ཁང་ཐོག་ཏུ་བབས། ཨ་ནུ་ཡོ་ག་རྣམས་རི་
མ་ལ་ཡ་གནམ་ལྕགས་ཡོད་པའི་རྩེ་ལ་བབས། ཨ་ཏི་ཡོ་ག་རྣམས་ཨོ་རྒྱན་དྷ་ན་ཀོ་
ཥའི་གླིང་དུ་བབས། རྒྱུད་སྡེ་གཞན་རྣམས་ནི་དངོས་སུ་པུ་ཏི་བབས་པ་ཡིན། ཨ་ཏི་
ཡོ་ག་ནི་དེ་ལྟར་མ་ཡིན་ཏེ། རྡོ་རྗེ་སེམས་དཔའི་སློབ་མ་ལྷའི་བུ་ཀུན་དགའ་སྙིང་
པོ་ཞེས་བྱ་བ། རྒྱལ་པོ་ཨུ་པ་རཱ་ཛ་དང༌། སྣང་གསལ་འོད་ལྡན་གཉིས་ཀྱི་སྲས་མོ་
སུ་དྷརྨའི་སྲས་སུ་འཁྲུངས་ཤིང༌། འོག་མིན་དུ་དཔལ་རྡོ་རྗེ་སེམས་དཔའ་ལ་རང་
བཞིན་རྫོགས་པ་ཆེན་པོའི་དབང་དང་། ཡང་གསང་བླ་ན་མེད་པའི་གདམས་པ་
དང་བཅས་པ་ཡོངས་སུ་རྫོགས་པར་ཞུས་ཏེ་གནས་པ་ལས། དེ་ནས་སྔར་གྱི་
སངས་རྒྱས་ཀྱིས་གསུངས་པའི་སྡེ་སྣོད་དང་། ཁྱད་པར་དུ་རང་བཞིན་རྫོགས་པ་
ཆེན་པོའི་རྒྱུད་འབུམ་ཕྲག་དྲུག་ཅུ་རྩ་བཞི་ཐུགས་ལ་བཞུགས་པ་རྣམས་རི་མ་ལ་ཡ་
རིན་པོ་ཆེ་རྣམ་པར་སྤྲུལ་པའི་རྩེ་མོར་རྡོ་རྗེ་དབྱིངས་ཀྱི་མཁའ་འགྲོ་མ་བདེ་བའི་རོ་
ལྡན་མ་དང་། བདེ་བྱེད་སེར་མོ་ཡོན་ཏན་མཐའ་ཡས་པའི་མཁའ་འགྲོ་མ་གཉིས་
ཀྱིས་ཞུས་ཏ། ལོ་གསུམ་དུ་ཡི་གེར་བཀོད་ནས་མཁའ་འགྲོ་མ་རྣམས་འདུ་བའི་
ཕུག་ཏུ་བཞུགས་སོ། །དེ་ཡང་རྙིང་མ་ལའང་བྱ་རྒྱུད་སྤྱོད་རྒྱུད། དེ་གཉིས་ཀའི་
རྒྱུད་། རྣལ་འབྱོར་རྒྱུད་གསུམ། ཕྱི་མ་ལ་རྣལ་འབྱོར་ཙམ་དང༌། རྣལ་འབྱོར་བླ་
མེད་དེ་ནང་ཚན་ཕྱེ་ན་རྒྱུད་སྡེ་བཞིའོ། །བཀའ་བརྒྱད་སྤྱིའི་རྒྱུད་ལའང་། ལྟ་སྤྱོད་
འདུས་པ་ནམ་མཁའ་ཆེའི་རྒྱུད། ཆེ་མཆོག་རོལ་པ་རྩ་བའི་རྒྱུད། ཁྲག་འཐུང་རོལ་
པ་རྩ་བའི་རྒྱུད། གཤིན་རྗེ་རོལ་པ་རྩ་བའི་རྒྱུད། རྟ་མཆོག་རོལ་པ་རྩ་བའི་རྒྱུད།
ཕུར་པ་རོལ་པ་རྩ་བའི་རྒྱུད། མ་མོ་རོལ་པ་རྩ་བའི་རྒྱུད། རིག་འཛིན་རོལ་པ་རྩ་
བའི་རྒྱུད། དྲག་སྔགས་རོལ་པ་རྩ་བའི་རྒྱུད་རྣམས་གསུངས་སོ། །དེ་ཡང་རྩ་རྒྱུད་



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
ཕྱི་མའི་རྒྱུད། ཕྱི་མའི་ཕྱི་མའི་རྒྱུད། མ་ཚང་བ་ཁ་སྐོང་བའི་རྒྱུད། འབྱེད་པར་བྱེད་
པ་ལྡེ་མིག་གི་རྒྱུད་དང་ལྔའོ། དེ་ཡང་སྟོན་པ་ནི་ཀུན་ཏུ་བཟང་པོ་སྟེ་རྒྱུད་འཆད་
པའོ། །ཆོས་ནི་གོང་དུ་སྨོས་པའི་རྒྱུད་སྡེ་རྣམས་སོ། །
སྡུད་པ་པོ་ནི་རིག་འཛིན་རྡོ་རྗེ་ཆོས་ཏེ། མིའི་ཐོད་པ་ཅན་རྡོ་རྗེ་དྲག་པོ་རྩལ་
ཞེས་བྱ་བས་བསྡུས་ནས་ཡི་གེར་བཀོད་པའོ། །དོན་ཚན་ནི་ཀྲི་ཡ་ནས་ཨ་ཏིའི་
བར་ཏེ་དྲུག་གོ །དེ་ནས་རྒྱུད་རྣམས་མཁའ་འགྲོ་དང་སྡེ་བརྒྱད་ལ་གཏད་ནས་སྦེད་
པར་བརྩམ་པའི་ཚེ་སོ་སོའི་གནས་སུ་སྦེད་པར་འདོད་ད། བློ་མ་མཐུན་པ་ལས་
མཁའ་འགྲོ་མ་ལས་ཀྱི་དབང་མོ་ཆེས། དུར་ཁྲོད་བསིལ་བའི་ཚལ་གྱི་མཆོད་རྟེན་
བདེ་བྱེད་བརྩེགས་པ་ཞེས་བྱ་བའི་ནང་དུ་སྦས་སོ། །
དེ་ནས་དུས་ཕྱིས་སློབ་དཔོན་བརྒྱད་ཀྱིས་འདོན་པར་འདོད་དེ་དེར་ཚོགས་
ནས་མཁའ་འགྲོ་མ་ལ་གཏོར་མ་ཕུལ་གསོལ་བ་བཏབ་པའི་ཚེ་མཁའ་འགྲོ་མ་
རྣམས་ཀྱིས་འདི་སྐད་ཞུས་སོ། ཨེ་མ་ཧོ། སྐུ་ནི་ལྷར་གསལ་གསུང་ནི་སྔགས་སུ་
སྒྲོགས། །ཐུགས་ནི་མཉམ་ཉིད་རྡོ་རྗེ་ལྟ་བུའོ། །སྤྲུལ་པ་སྣ་ཚོགས་འཕྲོ་བའི་སློབ་
དཔོན་བརྒྱད། །བཀའ་ནི་ཅི་སྩལ་གསུང་ནི་གང་གསུངས་ཉན། ཞེས་ཞུས་པས།
ཨེ་མ་ཧོ་འདུས་པའི་འཁོར་ཚོགས་མ་མོ་ཌཱ་ཀི་དང༌། །བདུད་དང་གཤིན་རྗེ་ལ་
སོགས་བདག་ལ་ཉོན། །བཀའ་བཞིན་བྱེད་པ་ཁྱེད་རྣམས་མཆོད་བྱེད་པ། །སྒྲོམ་
བུ་དགུ་པོ་དེ་རྣམས་ཁུར་ལ་ཤོག །ཅེས་གསུངས་པས། སློབ་དཔོན་ཧཱུྃ་ཀ་ར་ལ་ཧེ་
རུ་ཀ་གལ་པོ་ལ་སོགས་པ་ཡང་དག་ཐུགས་ཀྱི་རྒྱུད་རྣམས་གཏད། འཇམ་དཔལ་
བཤེས་གཉེན་ལ་འཇམ་དཔལ་གསང་རྒྱུད་ལ་སོགས་གཤིན་རྗེའི་རྒྱུད་རྣམས་
གཏད། ཀླུ་སྒྲུབ་ལ་རྟ་མཆོག་རོལ་པ་ལ་སོགས་པདྨ་གསུང་གི་རྒྱུད་རྣམས་གཏད།
-29-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
སློབ་དཔོན་པདྨ་འབྱུང་གནས་ལ་བི་ཏོ་ཏ་མ་ལ་སོགས་ཕུར་བ་ཕྲིན་ལས་ཀྱི་རྒྱུད་
རྣམས་གཏད། བི་མ་ལ་མི་ཏྲ་ལ་བདུད་རྩི་རོལ་པའི་རྒྱུད་སོགས་བདུད་རྩི་ཡོན་
ཏན་གྱི་རྒྱུད་རྣམས་གཏད། དྷ་ན་སཾ་སྐྲྀ་ཏ་ལ་རྒྱུད་ལུང་འབུམ་ཏིག་ལ་སོགས་མ་
མོའི་རྒྱུད་རྣམས་གཏད། རོ་མྱུ་གུ་བྱ་དེ་ཛ་ཙནྡྲ་ལ་སྐུའི་རྒྱུད་དྲེགས་པ་འདུས་པ་
སོགས་འཇིག་རྟེན་དྲེག་པ་ཅན་གྱི་རྒྱུད་རྣམས་གཏད། ཕུང་བྱེད་ཤཱནྟཾ་གནྡྷ་ལ་དྲག་
སྔགས་ཤེལ་ཕྲེང་དཀར་པོའི་རྒྱུད་སོགས་དམོད་པ་དྲག་སྔགས་ཀྱི་རྒྱུད་རྣམས་
གཏད། བདེ་གཤེགས་འདུས་པའི་རྒྱུད་རྣམས་སློབ་དཔོན་ཐུན་མོང་དུ་གཏད་ནས།
སླར་ཡང་མཆོད་རྟེན་དུ་བཅུག་གོ །སོ་སོར་གཏད་པའི་རྒྱུད་རྣམས་ཡོངས་སུ་རྒྱས་
པར་བྱའོ། །
དེས་ནས་སློབ་དཔོན་ཆེན་པོ་པདྨས་སླར་མཆོད་རྟེན་དེ་ཉིད་བདེ་གཤེགས་
འདུས་པ་བཏོན་ནས་ཡང་ལེ་ཤོད་ཀྱི་བྲག་ཕུག་ཏུ་བདེར་འདུས་ཀྱི་དཀྱིལ་འཁོར་
ཞལ་ཕྱེ་ནས་བསྒྲུབས་པས་ཕྱག་རྒྱ་ཆེན་པོ་མཆོག་གྲུབ་རིག་འཛིན་བརྒྱད་ལ་
བདེར་འདུས་ཀྱི་དབང་བསྐུར་ནས་རིག་འཛིན་བརྒྱད་ཀྱི་བླ་མ་ཡང་མཛད། དེ་
ནས་སློབ་དཔོན་པདྨ་བོད་དུ་སྤྱན་དྲངས། བསམ་ཡས་སུ་ཕེབས་ནས་རྒྱལ་པོ་ཁྲི་
སྲོང་ལྡེའུ་བཙན་རྗེ་བློན་འབངས་དང་བཅས་བརྒྱད་ལ་བདེ་གཤེགས་འདུས་པའི་
དབང་བསྐུར། རིགས་ ཀྱི་མེ་ཏོག་དོར་བ་ན། རྒྱལ་པོའི་མེ་ཏོག་ དབུས་སུ་ཆེ་
མཆོག་ལ་བབ། གནུབས་ནམ་མཁའི་སྙིང་པོའི་མེ་ཏོག་ཤར་ཡང་དག་ལ་བབ།
གནུབས་སངས་རྒྱས་ཡེ་ཤེས་རིག་འཛིན་ལྷོ་གཤིན་རྗེ་ལ་བབ། ངན་ལམ་རྒྱལ་བ་
མཆོག་དབྱངས་ནུབ་དབང་ཆེན་ལ། ཇོ་མོ་མཚོ་རྒྱལ་གྱི་མེ་ཏོག་བྱང་རྡོ་རྗེ་གཞོན་
ནུ། འབྲོག་བན་དཔལ་གྱི་ཡེ་ཤེས་ཀྱི་མེ་ཏོག་ཤར་ལྷོ་མ་མོ་ལ། རླངས་དཔལ་གྱི་མེ་ཏོག་



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
ནུབ་བྱང་དྲེགས་པ་ཀུན་འདུལ་ལ་བབ། པ་གོར་བེ་རོ་ཙ་ནའི་མེ་ཏོག་བྱང་ཤར་དམོད་པ་
དྲག་སྔགས་ལ་ཕོག་ཅིང་། ཐམས་ཅད་དུས་སོ་སོའི་གྲུབ་པ་ཐོབ་བོ། །
འོ་ན་གསང་སྔགས་རྙིང་མའི་དཔེ་ཙམ་རྒྱ་གར་ན་ཡང་མི་བཞུགས་སམ་
སྙམ་ན། རྒྱལ་བློན་སྔ་དར་གྱི་དུས་ སློབ་དཔོན་ཞི་བ་འཚོ། པདྨ་འབྱུང་
གནས། བི་མ་ལ་མི་ཏྲ་ལ་སོགས་པས་པཎྜི་ཏ་བགྱིས། བེ་རོ་ཙ་ན་དང་།
གཉགས་ཛྙཱ་ན་ཀུ་མཱ་ར། ཅོག་གྲུ་ཀླུའི་རྒྱལ་མཚན། རྨ་རིན་ཆེན་མཆོག
།ཨ་ཙར་ཡ་ཡེ་ཤེས་དབྱངས་ལ་སོགས་པས་ལོ་ཙཱ་བགྱིས་ཏེ། ཕྱི་ནང་གི་
རྒྱུད་སྡེ་མ་ལུས་པ་བོད་དུ་བསྒྱུར་བ་ཡིན། འདིར་ཡི་གེས་འཇིགས་པས་
རྒྱས་པར་མ་འཁོད་དོ། །མན་ངག་རྫོགས་པ་ཆེན་པོ་ཤིན་ཏུ་གསང་བ་ཀུན་
གྱི་སྤྱོད་ཡུལ་དུ་མ་གྱུར་ཏེ་རྡོ་རྗེ་གདན་གྱི་འོག་ཏུ་སྦས་ལ། ཁྱིམ་བདག་
དགེ་ལྡན་བཟང་པོ་དང་། ཡུམ་སྣང་གསལ་དགེ་ལྡན་མ་གཉིས་ལ་སྲས་ཤཱི་
སིདྷ་འཁྲུངས་ཏེ། ལོ་བཅོ་ལྔ་ལ་སློབ་དཔོན་ཧ་ཏི་བྷ་ལའི་དྲུང་དུ་སྒྲ་ཚད་
བརྩི་བ་སོགས་རིག་གནས་ལྔ་ལ་མཁས་པར་བསླབས། ལོ་ཉི་ཤུ་རྩ་ལྔ་ལ་
ཐེག་པ་མཆོག་གི་རྒྱུད་ལུང་མན་ངག་དང་བཅས་པའི་དབང་ཁྲིད་ཞུས་
ནས་ཉམས་སུ་བླངས། ་སིདྡྷས་བག་ཙམ་བཏོན་ནས་བེ་རོ་ཙ་ན་ལ་
བཤད། ལྷག་མ་སྦས་ནས་ཡོད་པ་བི་མ་ལ་རྒྱ་གར་ན་བཞུགས་དུས་བོད་
ཡུལ་ན་རྒྱལ་པོའི་བླ་མཆོད་ཉང་ཏིང་འཛིན་བཟང་པོ་ཞེས་བྱ་བ་ཤའི་སྤྱན་
གྱིས་གླིང་བཞི་དུས་གཅིག་ལ་གཟིགས་པ་ཞིག་ཡོད་པ་དེས་པཎ་ཆེན་གྱི་
ཡོན་ཏན་གཟིགས་ནས་རྒྱལ་པོ་ཁྲི་སྲོང་ལྡེའུ་བཙན་ལ་རྒྱུ་མཚན་ཞུས་ཏེ།
རྒྱལ་པོས་རྒྱ་གར་རྒྱལ་པོ་ལ་གསེར་གྱི་འབུལ་བ་བསྐུར་ནས། ཕྱིའི་ལོ་ཙཱ་
-31-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བ་རང་དུ་བཅུག་པའི་སྙིང་ནང་དང༌། བི་མ་ལ་མི་ཏྲ་དཔོན་གཡོག་གིས་
རྒྱལ་པོ་དང་པཎྜི་ཏ་རྣམས་ལ་ཞུ་བ་ཕུལ་བ། བདག་བོད་དུ་མཆིས་ཕན་
ཆད། བོད་དུ་སྔོན་ཆད་ཡོངས་སུ་མ་གྲགས་པའི་ཆོས་སྐོར་ཞིག་བསྒྱུར་
དགོས་བྱས་པས། པཎྜི་ཏ་རྣམས་ན་རེ། རྡོ་རྗེ་གདན་གྱི་འོག་ན་མན་ངག་
གི་ཆོས་སྦས་ནས་ཡོད་པ་དེ་འོ་སྐོལ་རྒྱ་གར་ལ་སྤྱོད་དབང་མེད་ན་ཡང་།
ཁྱོད་བོད་དུ་འགྲོ་བ་ལ་ཤིན་ཏུ་ཡུས་ཆེ་བ་ཡིན་པས། ཇི་ལྟར་རིགས་པ་
ཐོན་ལ་ཁྱེར་ཟེར་བས། བི་མ་ལ་དཔོན་གཡོག་གིས་ཆོས་མ་ལུས་པ་སྤྱན་
དྲངས་ནས་རྒྱ་གར་གྱི་དཔེ་རྩད་ཆོད་ཅེས་གྲགས། བི་མ་ལ་བསམ་ཡས་
སུ་ཕེབས། མདོ་སྔགས་སྤྱི་དང་། ཁྱད་པར་ཐེག་དགུ། རྫོགས་ཆེན་གྱི་སྡེ་
གསུམ་ཆོས་མཐའ་དག་བསྒྱུར་ནས། མཐར་རྒྱ་ནག་རི་བོ་རྩེ་ལྔར་སངས་
རྒྱས་སྟོང་གི་བསྟན་པ་གནས་ཀྱི་བར་དུ་བཞུགས་ཤིང་ལོ་བརྒྱ་ན་སྤྲུལ་པ་
རེ་བོད་དུ་འབྱོན་པར་ཞལ་གྱིས་བཞེས་པ་ཡིན་ནོ། །དེ་རྣམས་ནི་བརྒྱུད་པ་
གསུམ་གྱི་གསང་སྔགས་ཀྱི་བབས་ཚུལ་སྤྱིར་བསྟན་པ་སྟེ། ད་ནི་བྱེ་བྲག་
ཏུ་ཆོས་ཀྱི་རང་བཞིན་གཏན་ལ་དབབ་པའི་ཚུལ་ལ་གཉིས་ཏེ། ཐེག་པ་
ཐུན་མོང་བ་དང་ཐུན་མོང་མ་ཡིན་པའི་ལུགས་སོ། །དང་པོ་གསུམ་སྟེ། སྒྲ་
དོན་དང་། དབྱེ་བ། འབྲས་བུའོ། དང་པོ་ནི། ཡ་ནའིསྒྲ་ལས་ཐེག་པ་སྟེ་
གང་ལ་བསྟན་ནས་བགྲོད་པར་འདོད་པས་ཕྱིན་ཅིང་སྐྱེལ་བ་ཞེས་ཏེ།
སྡུད་པ་ལས། ཐེག་པ་འདི་ནི་མཁའ་འདྲ་གཞལ་མེད་ཁང་། །དགའ་སྐྱིད་
བདེ་བ་མངོན་པར་ཐོབ་བྱེད་ཐེག་པའི་མཆོག །དེ་གང་ཞེ་ན་སེམས་ཅན་
ཐམས་ཅད་མྱ་ངན་འདས། །ཞེས་སོ། །
-32-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
གཉིས་པ་ལ་གཉིས་ཏེ། སྤྱིར་དབྱེ་བ་དང་བྱེ་བྲག་ཏུ་དབྱེ་བའོ། །དང་པོ་ནི་
སེམས་ཅན་གྱི་རྒྱུད་ཀྱི་ཉོན་མོངས་པ་འདུལ་བའི་ཕྱིར། སངས་རྒྱས་ཀྱི་ཐུགས་
རྗེས་གང་ལ་གང་འདུལ་དུ་བསྟན་པས་ཐེག་པའི་རྣམ་གྲངས་ཀྱང་འདི་ཉིད་ཁོ་ནར་
ངེས་སོ་ཞེས་འཆད་པ་མེད་ད། ལང་ཀར་གཤེགས་པ་ལ། སེམས་ཅན་རྣམས་ནི་
ཡོངས་དྲང་ཕྱིར། །ཐེག་པ་ཐ་དག་ངེས་བཤད་དོ། །འདི་ཞེས་དམིགས་སུ་ཡོད་མ་
ཡིན། །ཞེས་སོ། དེ་ ཡང་ རེ་ ཞིག་ བསྡུ་ན་ འབྲས་ བུ་ ལ་ དགོངས་ ཏེ་ གཅིག་ཏུ་
གསུངས་པ་ཡིན། དམ་པའི་ཆོས་པདྨ་དཀར་པོ་ལས། ཐེག་པ་གཉིས་སུ་ཡོད་མ་
ཡིན། །ཞེས་ དང་། ཀུན་ བྱེད་ ལས། ཡོད་ ནི་ གཅིག་ ལས་ མེད་ པ་ ལས། །ཞེས་
སོ། །ཡང་རྒྱུ་དང་འབྲས་བུ་ལ་དགོངས་ནས་གཉིས་ཏེ། ཆེན་པོ་དང་ཆུང་ངུ་ལ་
དགོངས་ནས་གཉིས་སུ་གསུངས་ཏ། དཔལ་འབྱུང་བཞི་ཟད་པའི་རྒྱུད་ལས། རྒྱུ་
ཆོས་རྣམས་དང་འབྲས་བུའི་ཕྱིར། །ཐེག་པ་དེ་ཡང་རྣམ་པ་གཉིས། །ཞེས་དང་།
ཡེ་སྒྲོན་ལས། ཆེ་ཆུང་རིམ་པའི་བློ་ཡོད་ཕྱིར། །ཐེག་པའི་གྲངས་ཀྱང་དེ་བཞིན་
ཏེ། །བསྡུ་ན་ཆེ་ཆུང་རྣམ་གཉིས་ཡོད། །ཅེས་སོ། །ཡང་ཆེ་འབྲིང་གིས་དབྱེ་བའི་
ཉན་རང་ཐེག་པ་ཆེན་པོ་སྟེ་གསུམ་དུ་གསུངས་ཏེ། མདོ་སྡེ་རྒྱན་ལས། སྦྱོར་བ་དང་
ནི་ཚོགས་དག་ལ། །བསམ་པ་དང་ནི་བཤད་ཉིད་དང་། །སྒྲུབ་པའི་རབ་ཏུ་དབྱེ་བ་
ཡིས། །ཐེག་པ་རྣམ་པ་གསུམ་དུ་འདོད། །ཅེས་དང་། གསང་པ་ཐིག་ལེ་ནོར་བུའི་
རྒྱུད་ལས། ཕྱི་ནང་གི་རིམ་པས་ཀྱང་གསུམ་དུ་བཤད་དེ། ཕྱི་ནང་གསང་བའི་ཐེག་
པ་གསུམ། །དམ་པའི་ཆོས་ཀྱང་རབ་ཏུ་གསུངས། །ཞེས་སོ། །ཡང་རྒྱུའི་ཐེག་པ་
གསུམ་འབྲས་བུ་དང་བཞིར་ཡང་བཤད། འཇམ་དཔལ་སྒྱུ་འཕྲུལ་དྲྭ་བ་ལས།
ཐེག་པ་གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཞེས་
-33-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
དང་། བམ་བརྒྱད་ལས། བསམ་གྱིས་མི་ཁྱབ་བསྟན་པ་འདི། །བརྒྱད་ཁྲི་བཞི་སྟོང་
རྣམ་གྲངས་ཀྱང་། །ཐེག་པའི་སྒོ་ནི་གསུམ་དུ་གསུངས། །གསང་ཉིད་ཐེག་པར་
བསྡུས་དང་བཞི། །ཞེས་སོ། །ཡང་རྣམ་གྲངས་བསྡུ་བ་ལྔར་བཤད་དེ། གསང་རྙིང་
ལས། ཐེག་ པ་ བཞི་ ཡི་ ངེས་ འབྱུང་ ལ། །ཐེག་ པ་ གཅིག་ གི་ འབྲས་ བུར་
གནས།།ཞེས་ དང༌། ལང་ ཀར་ གཤེགས་ པ་ ལས། ལྷ་ ཡི་ ཐེག་ དང་ ཚངས་ པའི་
ཐེག །དེ་བཞིན་དུ་ནི་ཉན་ཐོས་དང་། །དེ་བཞིན་གཤེགས་དང་རང་རྒྱལ་གྱི།།ཐེག་
པ་ཐ་དད་པར་བཤད་དོ། །ཞེས་སོ། ཡང་སྒྱུ་འཕྲུལ་གྱིས་གོང་འོག་དབྱེ་བའི་དྲུག་
ཏུ་ཡང་བཤད་དེ། ཀུན་བྱེད་ལས། ངེས་པར་ཐོབ་པའི་ཐེག་པ་དྲུག །ཅེས་སོ། །
བདུན་དུ་ཡང་བཤད་དེ། དཀྱིལ་འཁོར་བསྡུ་པ་ལས། ལྷ་དང་མི་དང་ཉན་ཐོས་
དང༌། །རང་སངས་རྒྱས་དང་ བྱང་ཆུབ་སེམས། །གསང་བ་ཕྱི་དང་ནང་གཉིས་
ཏེ། །དེ་ལྟར་ཐེག་པ་བདུན་དུ་བཤད། །ཅེས་སོ། །བརྒྱད་དུ་ཡང་བཤད་དེ་། ནམ་
མཁའ་ཆེ་ལས། དེ་ལྟར་ཐེག་བརྒྱད་ལས་འདས་པའི། །ཞེས་དང་། དགུར་ཡང་
བཤད་དེ། ཀུན་བྱེད་ལས། བྱུང་ནི་ཐེག་པ་དགུ་རུ་བྱུང་། །ཞེས་སོ། །ཡང་སོར་
བཞག་ལྷ་ མིའི་ ཐེག་ པ་གཉིས། ཕྱི་རོལ་པའི་སྡེ་ལྔ། ནང་ པའི་ རིམ་དགུ། འོད་
གསལ་རྡོ་རྗེ་སྙིང་པོའི་ཐེག་པ་དང་བཅུ་དྲུག་ཏུ་ཡང་བཤད་དེ། སྙིང་པོ་ཉི་མ་སྣང་
བྱེད་ཀྱི་རྒྱུད་ལས། ཐེག་པའི་དང་པོ་བཅུ་དྲུག་མགོན། །ཞེས་དང་། ཡང་བསམ་
གྱིས་ མི་ ཁྱབ་པར་བཤད་དེ། ལང་ཀར་གཤེགས་ པ་ ལས། ཇི་ སྲིད་ སེམས་ནི་
འཇུག་པའི་བར། །ཐེག་པའི་མཐའ་ལ་ཐུག་པ་མེད། །ཡང་གནས་ལུགས་ལ་ཐེག་
པ་ཞེས་བཏགས་པ་ཙམ་ལས་གྲུབ་པ་མེད་དེ། དེ་ཉིད་ལས། སེམས་ནི་ནམ་ཞིག་
གྱུར་པ་ན། །ཐེག་པ་མེད་ཅིང་འགྲོ་བའང་མེད། །ཅེས་སོ། །མདོར་ན་ཐམས་ཅད་



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
བློའི་རིམ་པ་ལས་སྣང་བ་ཙམ་ལས་བློ་ངོ་བོ་ཉིད་ཀྱིས་དག་པའི་རྣལ་འབྱོར་པ་
རྣམས་ལ་ནི་ཐེག་པ་ཞེས་པའང་གཞི་ནས་མེད་པའི་ནམ་མཁའ་བཞིན་དུ་ཤེས་
པར་བྱའོ། །
གཉིས་པ་བྱེ་བྲག་ཏུ་དབྱེ་བ་ལ་གཉིས་ཏེ། ཁྱད་པར་འཕགས་ཚུལ་དང་།
གསང་སྔགས་ཉིད་བཤད་པའོ། །དང་པོ་ནི། རིམ་པ་བཞིན་ཉན་རང་གི་ཐེག་པ་
དང༌། སངས་རྒྱས་ཀྱི་ཐེག་པ་དང༌། ཐེག་པ་ཆེན་པོ་རྣམས་ཀྱི་ཕྱི་མ་ཕྱི་མ་མཆོག་
སྟེ། མདོ་སྡེ་རྒྱན་ལས། ཉན་ཐོས་རྣམས་ཀྱི་འབྱོར་པས་ནི། །འཇིག་རྟེན་པ་ནི་
ཟིལ་གྱིས་གནོན། །རང་སངས་རྒྱས་ཀྱི་འབྱོར་པས་ནི། །ཉན་ཐོས་ཉིད་ཀྱང་ཟིལ་
གྱིས་གནོན། །དེ་ཡིས་བྱང་ཆུབ་སེམས་དཔའ་ཡི། །འབྱོར་པའི་ཆར ཡང་མི་ཕོད་
དོ། །དེ་ཡིས་དེ་བཞིན་གཤེགས་པ་ཡི། །འབྱོར་པའི་ཆར་ཡང་མི་ཕོད་དོ། །ཞེས་
སོགས་ཐེག་ཆེན་དེ་ཡང་ཁྱད་པར་འཕགས་ཚུལ་གྱི་རྣམ་གྲངས་མང་ནའང་བསྡུ་ན་
བདུན་དུ་འདུས་ཏེ། མདོ་སྡེ་རྒྱན་ལས། དམིགས་པ་ཆེ་བ་ཉིད་དང་ནི། །དེ་བཞིན་
སྒྲུབ་ པ་ གཉིས་དག་དང་། །ཡེ་ཤེས་བརྩོན་འགྲུས་བརྩམ་པ་ དང༌། །ཐབས་ལ་
མཁས་པར་གྱུར་པ་དང་། །ཡང་དག་སྒྲུབ་པ་ཆེན་པོ་དང་། །སངས་རྒྱས་ཕྲིན་ལས་
ཆེན་པོ་སྟེ། །ཆེན་པོ་བདུན་དང་ ལྡན་ པའི་ ཕྱིར། །ཐེག་ཆེན་ཞེས་ནི་ངེས་པར་
བརྗོད། །ཅེས་སོ། །དེ་ ལས་ ཀྱང་ གསང་ སྔགས་ འབྲས་ བུའི་ ཐེག་ པ་ ཁྱད་པར་
འཕགས་ཏེ། ཚུལ་ གསུམ་ སྒྲོན་མེ་ལས། དོན་ གཅིག་ན་ཡང་ མ་རྨོངས་དང༌། །
ཐབས་མང་ དཀའ་བ་མེད་ཕྱིར་དང༌། །དབང་པོ་རྣོན་པོའི་དབང་བྱས་པས། །
སྔགས་ཀྱི་ཐེག་པ་ཁྱད་པར་འཕགས། །ཞེས་དང་། མདོ་གདམས་ངག་འབོགས་
པའི་རྒྱལ་པོར། འཇམ་དཔལ་གྱིས་སྟོན་པ་ལ། འདྲེན་པའི་ཐེག་པ་གསུམ་པོ་
-35-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
དག །བཅོམ་ ལྡན་ངེས་པར་ གསུངས་ལགས་ན། །རྒྱུ་འབྲས་ལྷུན་གྲུབ་ཏུ་ སྤྱོད་
ཅིང་། །སངས་ རྒྱས་ གཞན་ ནས་ མི་ འཚོལ་ བའི། །ངེས་ པའི་ ཐེག་ པ་ ཅིས་ མ་
གསུངས། །ཞེས་ཞུས་པའི་ལན་དུ། སྟོན་པས། རྒྱུ་ལ་མོས་པ་རྒྱུ་ཆོས་ཀྱི། འཁོར་
ལོ་རབ་ཏུ་བསྐོར་བྱས་ནས། །རྡོ་རྗེ་ཐེག་པའི་ཉེ་ལམ་ནི། །མ་འོངས་དུས་ན་འབྱུང་
བར་འགྱུར། །ཞེས་སྔགས་ནི་འབྲས་བུ་ལམ་དུ་བྱེད་པ་དང་། སངས་རྒྱས་རང་ལ་
ཡོད་པ་ངེས་དོན་མཐར་ཐུག་གི་ཐེག་པ་སྟེ། ལུང་འདི་གཉིས་ཀྱིས་སྡོམ་གསུམ་
རབ་དབྱེར། ཕ་རོལ་ཕྱིན་པའི་སྤྲོས་བྲལ་ལས། །ལྷག་པའི་ལྟ་བ་ཡོད་ན་ནི། །ལྟ་
དེ་སྤྲོས་པ་ཅན་དུ་འགྱུར། །ཞེས་པ་ལ་གནོད་དེ། ལུང་སྔ་མའི་མ་རྨོངས་པ་དང༌།
དབང་པོ་རྣོན་པོ་ཞེས་པ་ནི། མདོ་ལས་སྔགས་ཤེས་རབ་ཏུ་ཞུགས་པའི་ལྟ་བའང་
དེའི་ཁྱད་པར་ཉིད་དང་། ལུང་ཕྱི་མའི་རྒྱུ་འབྲས་ལྷུན་གྲུབ་ཏུ་ཞེས་སོགས་ཀྱིས་རྡོ་
རྗེ་ཐེག་པ་ཟུང་འཇུག་བདེ་བ་ཆེན་པོའི་ཡེ་ཤེས་མངོན་དུ་བྱེད་པའོ། །དེ་ཡང་རྡོ་རྗེ་
གུར་ལས། དམན་པ་རྣམས་ལ་བྱ་བའི་རྒྱུད། །བྱ་མིན་རྣལ་འབྱོར་དེ་ལྟག་ལ། །
སེམས་ཅན་མཆོག་ལ་རྣལ་འབྱོར་མཆོག །རྣལ་འབྱོར་ བླ་མེད་དེ་ལྟག་ལའོ། །
ཞེས་སྔ་མ་སྔ་མ་བས་ཕྱི་མ་ཕྱི་མ་མཆོག་ཏུ་གསུངས་སོ། །
གཉིས་པ་སྔགས་ཉིད་བཤད་པ་ལ་གཉིས་ཏེ། རྒྱུད་སྡེ་བཞིར་གྲངས་ངེས་
པའི་རྒྱུ་མཚན་དང་། རྣམ་གྲངས་སོ་སོར་བསྟན་པའོ། །དང་པོ་ལ་ལྔ་ལས། དང་
པོ་མི་རིགས་བཞི་ལ་དགོངས་ནས་གསུངས་པ་ནི། བྲམ་ཟེ་ཁྲུས་དང་གཙང་སྦྲ་
གཙོ་འཁོར་སྟོན་པ་ལ་བྱ་རྒྱུད། རྗེའུ་རིགས་ཕྱི་ཁྲུས་དང་གཙང་སྦྲ་ནང་ངོ་ཚ་དང་
ཁྲེལ་ཡོད་ཀྱིས་གནས་པ་ལ་སྤྱོད་རྒྱུད། རྒྱལ་རིགས་ཡོན་ཏན་དང་འབྱོར་པས་
ཡུལ་སྐྱོང་བ་ལ་རྣལ་འབྱོར་རྒྱུད། དམངས་རིགས་གཙང་བཙོག་ཆུང་ཞིང་ཉོན་
-36-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
མོངས་རགས་པར་སྤྱོད་པ་ལ་བླ་མེད་རྒྱུད་གསུངས་ཏེ། བདེ་མཆོག་རོལ་པའི་རྒྱུད་
ལས། བྱ་བ་བྲམ་ཟེ་གཙང་དང་བསྟུན། །སྤྱོད་པ་རྗེའུ་རིགས་དེ་བས་ལྷག །རྣལ་
འབྱོར་རྒྱལ་པོའི་འཁོར་ཚོགས་མང་། །གཞི་དམངས་གདོད་ནས་གྲོལ་བ་སྟེ། །
གཞན་དུ་སུ་ལའང་མ་བསྟན་པར། །མཛེས་མ་ཁྱོད་ལ་བསྟན་པ་ནི། །ཞེས་དང་།
དུར་ཁྲོད་རྒྱན་གྱི་རྒྱུད་ལས། བྲམ་ཟེ་རྒྱལ་རིགས་ རྗེའུ་རིགས་དང་། །དམངས་
རིགས་གདོལ་བ་འདུལ་དོན་དུ། །རྒྱུད་ནི་རྣམ་པ་བཞིར་གདུངས་ཏེ། །བྱ་སྤྱོད་
རྣལ་འབྱོར་བླ་མེད་དོ། །ཞེས་སོ། །
གཉིས་པ་གང་ཟག་གི་བློ་རིགས་བཞི་ལ་དགོངས་ནས་གསུངས་པ་ནི།
དབང་པོ་ཐ་མ་ལ་བྱ་བ། འབྲིང་ལ་སྤྱོད་པ། རབ་ལ་རྣལ་འབྱོར། ཡང་རབ་བླ་
མེད་དེ། གུར་དུ་ལུང་སྔར་དྲངས་ཟིན་པ་ལྟར་རོ། གསུམ་པ་དུས་ལ་ལྟོས་ནས་
བཞིར་གསུངས་ཏེ། བསྐལ་པ་དང་པོ་རྫོགས་ལྡན་གྱི་དུས་སུ་བྱ་རྒྱུད། སུམ་ལྡན་
གྱིས་དུས་སུ་སྤྱོད་རྒྱུད། གཉིས་ལྡན་ལ་རྣལ་འབྱོར་རྒྱུད། རྩོད་ལྡན་ལ་བླ་མེད་
དོ། །ལྷ་ཐམས་ཅད་ཡང་དག་པ་འདུས་པའི་རྒྱུད་ལས། རྫོགས་ལྡན་དང་པོ་བྱ་
བའི་རྒྱུད། །སུམ་ ལྡན་ གཉིས་ པ་ སྤྱོད་ པའི་ རྒྱུད། །གཉིས་ ལྡན་ གསུམ་ པ་རྣལ་
འབྱོར་རྒྱུད། །རྩོད་ལྡན་བཞི་པ་བླ་མེད་དོ། །དུས་བཞི་ལ་ནི་དགོངས་ནས་ཀྱང་།
རྒྱུད་ཀྱང་རྣམ་པ་བཞིར་བཤད་དོ། །ཞེས་སོ། །
བཞི་པ་ སྤྱད་གཞི་འདོད་ཆགས་ཀྱི་འཇུག་ཚུལ་བཞི་ལ་དགོངས་ནས་
བཞིར་གསུངས་ཏེ། རྫོགས་ལྡན་གྱི་དུས་སུ་ཉོན་མོངས་པ་ཤས་ཆུང་བས་བལྟས་
པས་ཚིམ་པ་ལ་བྱ་རྒྱུད་དེ། རྡོ་རྗེ་གཙུག་ཏོར་ལས། དཀར་པོས་རས་ལ་བརྟག་བྱ་
ཞིང་། །དཀྱིལ་འཁོར་གྱི་ནི་ལྷ་ཚོགས་རྣམས། །མོ་ཡང་ཕོ་ལ་བལྟ་བ་དང་། །ཕོ་
-37-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཡང་མོ་ལ་བལྟ་བ་བྲི། །ཞེས་སོ། །སུམ་ལྡན་གྱི་དུས་སུ་བགད་པས་ཚིམ་ པའི་
འདོད་ཆགས་བྱུང་སྟེ་དེའི་དོན་དུ་སྤྱོད་པའི་རྒྱུད་དེ། རྣམ་སྣང་མངོན་བྱང་ལས།
མགོན་པོ་རལ་པའི་ཐོར་ཚུགས་ཅན། །དེ་ཡི་གཡོན་ཕྱོགས་ལྷ་མོ་ནི། །ཅུང་ཟད་
མིག་གི་འཛུམས་བཅས་བྲི། །ཞེས་སོ། །གཉིས་ལྡན་གྱི་དུས་སུ་རེག་ཅིང་འཁྱུད་
པས་ཚིམ་པའི་འདོད་ཆགས་ཅན་ལ་རྣལ་འབྱོར་རྒྱུད་དེ། དཔལ་མཆོག་དང་པོ་
ལས། དཀྱིལ་འཁོར་ གྱི་ནི་ལྷ་ཚོགས་རྣམས། །དཔུང་པ་ཡིད་ཙམ་བསྡམ་པར་
བཞག །ཞེས་སོ།དེ་ནས་ཡོ་གའི་ལྷ་རྣམས་ཕྱག་རྒྱ་འབྲེལ་བར་འབྱུང་ངོ༌། །རྩོད་
ལྡན་གྱི་དུས་སུ་དབང་པོ་གཉིས་སྤྱོད་གྱི་འདོད་ཆགས་ཅན་འདུལ་དོན་དུ་བླ་མེད་
དེ། བརྟག་ གཉིས་ ལས། བོ་ ལ་ ཀཀྐོ་ལ་སྦྱར་ པས། །དེ་ ཡི་ བདེ་ བ་ ཁྱད་ པར་
འཕགས། །ཞེས་དང་། གསང་འདུས་ལས། དབང་པོ་གཉིས་ཀྱིས་སྦྱོར་བ་ཡིས། །
དངོས་པོ་ཐམས་ ཅད་ བརྟག་ པར་ བྱ། །ཞེས་ དང་། བདེ་ མཆོག་ རྩ་ རྒྱུད་ ལས།
མཚན་མ་གཉིས་ལ་བསྔགས་བྱས་ཏེ། །སྔགས་པས་མཁའ་འགྲོ་མ་ལ་སྦྱར། །
ཞེས་སོ། །འདོད་ལྷའི་རིམ་པ་ཡང་བཞག་ སྟེ། གཞན་འཕྲུལ་དབང་བྱེད་ ཀྱིས་
བལྟས་པས་ ཚིམ་པ་ལ་བྱ་བ། འཕྲུལ་དགའ་བགད་པས་ཚིམ་ པ་ ལ་ སྤྱོད་པ།
དགའ་ལྡན་ལ་སོགས་ལག་བཅང་ལ་རྣལ་འབྱོར། སུམ་ཅུ་རྩ་གསུམ་མན་ཆད་
དབང་པོ་གཉིས་སྦྱོར་བ་ བླ་མེད། སམྦུ་ཊ་ ལས། བལྟས་དང་བགད་དང་ལག་
བཅང་དང་། །གཉིས་ གཉིས་འཁྱུད་པ་གང་ ཡིན་ལ། །སྲིན་བུ་ཡི་ནི་ ཚུལ་གྱིས་
སུ། །རྒྱུད་ནི་རྣམ་པ་བཞིར་གསུངས་སོ། །ཞེས་སོ། །
ལྔ་པ་ལྷ་བཞིའི་ རྗེས་སུ་འཇུག་པ་ཕྱིན་ཅི་ལོག་པ་བཞི་ནི། གཏི་མུག་
ཚངས་པ་གཙང་སྦྲ་ཆོས་སུ་སྨྲ་སྟེ། བསམ་གཏན་ཕྱི་མ་ལས། འདག་ཆལ་དག་
-38-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
གིས་བགོས་པའི་གོས། །དྲི་མ་མེད་པར་འགྱུར་བ་བཞིན། །ལུས་ལ་མཆོད་སྦྱིན་
གྱིས་བགོས་ལ། །འབབ་སྟེགས་བཀྲུས་པ་དེ་ཡིས་དག །ཅེས་པའི་ཚུལ་གྱིས་བྱ་
རྒྱུད་དོ། །ཞེ་སྡང་ཁྱབ་འཇུག་འཚེ་བ་ཆོས་སུ་སྨྲ་བའི་དོན་དུ་སྤྱོད་རྒྱུད་དེ། ལེགས་
པར་གྲུབ་པ་ལས། རྒྱལ་རིགས་ལ་ནི་རྒྱལ་རིགས་དང་། །བྲམ་ཟེ་ལ་ནི་བྲམ་ཟེ་
བསད། །རྣམ་སྣང་མངོན་བྱུང་ལས། ཨེ་མ་ཧོ་གསོད་པ་འདི་ནི་བཟང་། །བསད་
པས་བྱུང་ཆུབ་ཐོབ་པར་བྱེད། །ཅེས་སོ། །ང་རྒྱལ་བརྒྱ་བྱིན་རྗེས་སུ་གཟུང་བའི་
ཕྱིར་རྣལ་འབྱོར་རྒྱུད་དེ། །དབང་ཕྱུག་འབྱོར་པ་ལྷ་ཡི་རྒྱུད། །རྣལ་འབྱོར་ཡང་དག་
བཤད་པ་འོ། །ཞེས་སོ། །འདོད་ཆགས་ཅན་དབང་ཕྱུག་ནི་འདོད་ཆགས་ཆོས་སུ་
སྨྲ་སྟེ། གོ་ཏཾ་བུད་མེད་མེ་ཡིན་ཏེ། །དེ་ཡི་ཉེ་ གནས་ཐབ་ཁུང་ཡིན། །ཞེས་པ་
འདུལ་ བ་ བླ་ མར་ གསུངས་ཏེ། གསང་ འདུས་ ལས། བུད་མེད་ གཟུགས་ དང་
མདངས་བཟང་མ། །ལོ་གྲངས་བཅུ་དྲུག་ལོན་པ་ལ། །བྱིན་གྱིས་བརླབས་ཏེ་ལན་
གསུམ་དུ། །དབེན་པར་མཆོད་པར་རབ་ཏུ་བརྩམས།།
གཉིས་པ་རྣམ་གྲངས་སོ་སོར་ངེས་པ་ལ་ཕྱི་ནང་གཉིས་སོ། །དང་པོ་ལ་
གསུམ། བྱ་སྤྱོད་རྣམ་འབྱོར། དང་པོ་ལ་གཉིས། ངེས་ཚིག་ནི་ཀྲི་ཡ་སྟེ། ཁྲུས་དང་
གཙང་སྦྲ་གཙོ་བོར་སྟོན་པ་བྱ་རྒྱུད་དེ། དབྱེ་ན་གསུམ་ལས། གཞི་ཆོས་རྣམས་ངོ་
བོ་ཉིད་མེད་པར་རྟོགས་ནས་ལྷ་ཡེ་ཤེས་སེམས་དཔའ་རྒྱལ་པོ་ལྟ་བུ་ལ་དངོས་
གྲུབ་འདོད་པའི་གཞིར་བྱེད་དོ། །ལམ་ནི་ལྷ་བསྐྱེད་ནས་མཆོད་པ་འབུལ་བས་དེ་
ཁོ་ན་ཉིད་ལ་སོགས་པས་དཀའ་སྤྱད་དང་གཙང་སྦྲའི་རང་བཞིན་ལ་བརྟེན་ནོ། །
འབྲས་བུ་མི་ཚེ་བཅུ་དྲུག་ན་སངས་རྒྱས་ནས་བྱང་ཆུབ་ཐོབ་པར་འདོད་དེ། ཀུན་
བྱེད་ལས། ཀྲི་ཡས་བདག་དང་ལྷ་གཉིས་རྗེ་ཁོལ་ཚུལ། །མི་ཚེ་བཅུ་དྲུག་འབད་
-39-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
པས་གྲོལ་བ་ཐོབ། །ཞེས་སོ། །སྤྱོད་པའི་རྒྱུད་ལའང་གཉིས། ངེས་ཚིག་ཨུ་པ་ཡ་
སྟེ་སྤྱོད་པ་ཀྲི་ཡ་དང་མཐུན་ཞིང་སྒོམ་པ་ཡོ་ག་དང་མཐུན་ནས་གཉིས་བཅས་ཀྱི་
ཐེག་པ་ཞེས་སོ། །དབྱེ་ན་གསུམ། གཞི་ངོ་བོ་ཉིད་མེད་པའི་ཤེས་རབ་དང་ལྷ་
གཉིས་དམ་ཚིག་པ་དང་ཡེ་ཤེས་པའི་ཚུལ་དུ་མཉམ་པར་འདོད་པའི་ཐབས་ལ་
དངོས་གྲུབ་འདོད་པའི་རྟོགས་པའོ། །ལམ་དེ་ལྟར་བསྒོམ་ཞིང་ཀྲི་ཡ་ལྟར་གཙང་
སྦྲ་སྤྱོད་པས་མི་ཚེ་བདུན་ནས་གྲོལ་བར་འདོད་པ་འབྲས་བུ་སྟེ། སྔ་མ་ལས། ཨུ་པ་
བདག་དང་ལྷ་གཉིས་མཉམ་པོར་མཐོང་། །གྲོགས་པོའི་ཚུལ་གྱིས་དངོས་གྲུབ་
སྟེར་ འདོད་པ། །མི་ ཚེ་ བདུན་ན་ གྲོལ་ བའི་ དངོས་ གྲུབ་ཐོབ། །ཅེས་སོ། རྣལ་
འབྱོར་གྱི་རྒྱུད་ལའང་གཉིས། ངེས་ཚིག་ནི་ཡོ་ག་སྟེ་སེམས་ཀྱི་གཙོ་ལ་ལྟ་སྤྱོད་
གཉིས་ གྲོགས་སུ་འདོད་པའོ། །དབྱེ་ན་གསུམ་ལས། གཞི་ངོ་བོ་ཉིད་མེད་པའི་
ཤེས་རབ་དང་། བདག་ལྷར་གསལ་བ་ལ་ཡེ་ཤེས་པ་ཆུ་ལ་ཆུ་བཞག་པ་ལྟར་
གནས་པས་གཞིར་བྱེད་པའོ། །ལམ་དེ་ལྟར་བསྒོམ་ཞིང་གཙང་སྦྲ་ཀུན་ཏུ་སྤྱོད་པ་
གྲོགས་སུ་ལྡན་པས། མི་ཚེ་གསུམ་ན་སྟུག་པོ་བཀོད་པའི་སར་གྲོལ་བར་འདོད་དེ།
སྔ་མ་ལས། ཡོ་ག་སྟུག་པོ་བཀོད་འདོད་པ། །མི་ཚེ་གསུམ་ན་གྲོལ་བར་འདོད། །
ཅེས་སོ། གསང་སྔགས་ནང་པ་གསུམ་སྟེ། དང་པོ་རྣལ་འབྱོར་པའི་རྒྱུད་ལའང་
གཉིས་ལས། ངེས་ཚིག་ནི་མ་ཧཱ་ཡོ་གའི་སྒྲ་ལས་ཐབས་ཀྱི་རྣལ་འབྱོར་བསྐྱེད་པ་
དང༌། རླུང་གཙོ་བོར་གྲོལ་བར་བཤད་དོ། །
དབྱེ་ན་གསུམ་ལས། ཡེ་ནས་དག་པའི་ལྷའི་དཀྱིལ་འཁོར་རླུང་གི་བྱེད་
པའོ། །ལམ་ནི་དེ་དག་སྒོམ་པའོ། །འབྲས་བུ་ནི་ཚེ་འདི་ཉིད་ལ་གྲོལ་བར་འདོད་
པ་སྟེ། ཡེ་ཤེས་རོལ་པ་ལས། བསྐྱེད་དང་ རྫོགས་ པའི་ རིམ་པ་ལས། །ཡེ་ཤེས་



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
རླུང་གིས་ལས་བྱེད་ཅིང་། ནམ་མཁའི་འཇོ་བ་རབ་རྫོགས་པའི། །ཚེ་གཅིག་གིས་
ནི་རབ་གྲོལ་ལོ། །ཞེས་སོ། ཤེས་རབ་མའི་རྒྱུད་ལའང་གཉིས་ལས། ངེས་ཚིག་ནི་
ཨ་ནུ་ཡོ་ག་སྟེ་ཤེས་རབ་རྫོགས་པའི་རིམ་པ་དབྱིངས་དང་ཡེ་ཤེས་གཉིས་མེད་དུ་
འདོད་པའོ། །དབྱེ་ན་གཉིས་ལས། གཞི་ཡེ་ནས་དག་པ་ལྷའི་རང་བཞིན་དབྱིངས་
དང་ཡེ་ཤེས་གཉིས་སུ་མེད་པའོ། །ལམ་དེ་ཉིད་སྒོམ་པའོ། །འབྲས་བུ་ཚེ་འདིར་
བདེ་བ་ཆེན་པོའི་ སྐུ་ མངོན་ དུ་ བྱེད་ པའོ། །ཐིག་ལེ་མཆོག་གི་རྒྱུད་ལས། འོད་
གསལ་བ་ཡི་མཚན་ཉིད་འདི། །དབྱིངས་དང་ཡེ་ཤེས་གཉིས་མེད་པར། །བདེ་བ་
ཆེན་ པོ་ སུ་ བསྒོམ་ པ། །འབྲས་ བུ་ ཚེ་ འདིར་ རྫོགས་ སངས་ རྒྱས། །ཞེས་སོ། །
གཉིས་སུ་མེད་པའི་རྒྱུད་ལའང་གཉིས་ལས། ངེས་ཚིག་ནི། ཨ་ཏིའི་སྒྲ་ལས། སྐྱེ་
བ་མེད་བའི་ངོ་བོ་ཉིད་ཀུན་གྱི་སྙིང་པོ་ལ་འཇུག་པས་ཆོས་ཐམས་ཅད་ཡེ་ནས་
སངས་རྒྱས་པའི་དོན་ནོ། །དབྱེ་བ་ནི་གསུམ་ལས། གཞི་སྣང་སྲིད་འཁོར་འདས་
ཀྱི་ཆོས་སོ་ཅོག་ཡེ་ནས་སངས་རྒྱས་པའི་ རང་བཞིན་ནོ། །ལམ་བསྐྱེད་རྫོགས་
གཉིས་སུ་བླང་དོར་རེ་དོག་ལས་འདས་པར་བྱེད་པའོ། །འབྲས་བུ་ལྷུན་རྫོགས་
ཀུན་ཏུ་བཟང་པོའི་ས་ལ་ད་ལྟ་ཉིད་ནས་གནས་པར་མཐར་ཕྱིན་པར་བྱེད་པ་སྟེ།
ཐེག་པ་འདིར་ཐམས་ཅད་རྫོགས་པ་སྟེ། ལེ་ལག་ལས། མཉམ་ཉིད་དོན་རྟོགས་
རང་རིག་རྒྱལ་པོ་དང་། །བླ་མེད་དོན་རྟོགས་ཐབས་ཆེན་འདི་དག་ཏུ། །རྒྱ་མཚོ་
ཆེན་ པོར་ ཆུ་ ཀླུང་ ཀུན་ བབས་ ལྟར། །རྣམ་ པར་ ཐར་ པ་ བསམ་ ཡས་ མ་ ལུས་
འདུས། །ཞེས་སོ། །འདི་དག་ནི་སྨིན་བྱེད་དབང་གི་རིམ་པ་གཉིས། །དང་པོ་ནི།
རྒྱུད་སྡེ་གང་དུ་དབང་བཞི་ཚང་བ་མི་སྟོན་ཞིང་། ཁྱད་པར་དུ་རིག་པའི་དབང་ཙམ་
ལས་མི་འདོད་པ་ནི་ཕྱི་པ་སྟེ། དཔལ་ཡེ་ཤེས་གསང་པའི་རྒྱུད་ལས། བུམ་པ་ཆུ་
-41-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཡིས་དབང་བསྐུར་བས། །བྱ་བའི་རྒྱུད་ལ་ཞུགས་པ་སྟེ། །ཅོད་པན་གྱིས་ནི་དབང་
བསྐུར་བས། །སྤྱོད་ པའི་རྒྱུད་ལ་ཞུགས་པ་ཡིན། །རྡོ་ རྗེ་དྲིལ་བུ་བྱིན་པ་ཡིས།།
རྣལ་འབྱོར་རྒྱུད་དུ་རྟོགས་ པ་དང༌། །ཞེས་ སོ། །ཡེ་ཤེས་ཐིག་ལེ་ལས། ཆུ་ཡི་
དབང་བསྐུར་ཅོད་པན་དབང་། །བྱ་བའི་རྒྱུད་ལ་རབ་ཏུ་གྲགས། །རྡོ་རྗེ་དྲིལ་བུ་དེ་
བཞིན་ མིང་། །སྤྱོད་ པའི་ རྒྱུད་ ལ་ རབ་ ཏུ་ གསལ། །ཕྱིར་ མི་ ལྡོག་ པ་ ཡི་ ནི་
དབང་། །རྣལ་འབྱོར་རྒྱུད་དུ་གསལ་བར་བྱ། །དེ་ནས་དྲུག་གི་བྱེ་བྲག་དབང་། །དེ་
ནི་སློབ་དཔོན་དབང་ཞེས་བྱ། །རྣལ་འབྱོར་བླ་མ་ཡི་ནི་མཚན། །གསང་བ་ཡི་ནི་
དབང་རྒྱལ་བཤད། །ཤེས་རབ་ཡེ་ཤེས་བླ་ན་མེད། །བཞི་པ་དེ་ལྟར་དེ་བཞིན་
ནོ། །ཞེས་བུམ་པའི་དབང་ཡན་ཆད་ཕྱི་པའོ། །རྒྱུད་སྡེ་གང་དུ་དབང་བཞི་རྫོགས་
པར་བསྐུར་བ་ནང་པ་ཡིན་ཏེ། གསང་བ་འདུས་པ་ལས། བུམ་པའི་དབང་བསྐུར་
དང་པོ་སྟེ།། གཉིས་པ་གསང་བའི་དབང་བསྐུར་དང་། །གསུམ་པ་ཤེས་རབ་ཡེ་
ཤེས་ཏེ། །བཞི་པ་དེ་ཡང་དེ་བཞིན་ནོ། །ཞེས་སོ། ། །
གསུམ་པ་འབྲས་བུ་ལ་གཉིས་ཏེ། ངེས་ཚིག་དང་དབྱེ་བའོ། །དང་པོ་བིད་
དྷཱ་ར་ཞེས་པས། བིདྨ་དྷཱ་ནི་རིག་པ་སྟེ། ཤེས་རབ་ཡེ་ཤེས་ཀྱི་སངས་རྒྱས་ཀྱི་གདུང་
ངོ༌། །དྷ་ ར་ ནི་ འཛིན་ ཞིང་ འཆང་ བ་སྟེ། དོན་ ལ་ སློབ་ པ་ པའམ་ ལྡན་ པ་ ཡིན་
ནོ། །གཉིས་པ་ལ་གཉིས་ཏེ། དབྱེ་བ་སྤྱིར་བསྟན་པ་དང་། རང་བཞིན་བྱེ་བྲག་ཏུ་
བཤད་པའོ། །དང་པོ་ནི། དྲི་མེད་བཤགས་རྒྱུད་ལས། རྣམ་སྨིན་ཚེ་དབང་ཕྱག་རྒྱ་
ལྷུན་གྱིས་གྲུབ། ཅེས་པས། རྣམ་པར་སྨིན་པའི་རིག་འཛིན་ནི། ཚེ་ལ་དབང་བའི་
རིག་འཛིན། ཕྱག་རྒྱ་ཆེན་པོའི་ རིག་འཛིན། ལྷུན་གྱིས་གྲུབ་པའི་རིག་འཛིན་ནོ།
དང་པོ་མཚན་ཉིད་གསུམ་ལྡན་ཏེ། ཡི་དམ་ལྷའི་རྣལ་འབྱོར་དུ་སྨིན་པ། ལུས་རྣམ་
-42-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
སྨིན་གྱི་གཟུགས་ལས་གནས་མ་གྱུར་པ་ལུས་རྒྱ་དང་བྲལ་ནས་ཕྱག་རྒྱ་ཆེན་པོའི་
སྐུ་ཐོབ་པ་སྟེ། རྔམ་གློག་ལས། ཡིད་ཀྱིས་ལྷ་ཡི་གཟུགས་བཟུང་ཞིང་། །ལུས་ཀྱི་
རྒྱ་མདུད་གྲོལ་གྱུར་ནས། །ཕྱག་རྒྱའི་སྐུ་ཉིད་གསལ་གྱུར་པ། །ལུས་རྒྱ་དང་བྲལ་
ནས་ཕྱག་རྒྱ་ཆེན་པོའི་སྐུ་ཐོབ་པ་སྟེ། །ཞེས་སོ། གཉིས་པ་ནི། རྣམ་སྨིན་གྱི་ལུས་
རྡོ་རྗེ་ལུས་སུ་གྱུར་ཏེ་དེ་ཉིད་མ་སྤངས་པར་སངས་རྒྱས་ཀྱི་ས་ལ་སྦྱོར་བས་ཕུང་
པོའི་ཟག་པ་མེད་ཅིང་ཡེ་ཤེས་ཀྱི་བློ་སྐྱེས་པ་སྟེ། ལུས་དང་ཕུང་པོར་བཅས་པ་
ཡི། །གནས་པར་དབང་བའི་རིགས་གྲུབ་ཕྱིར། །ལྷག་རྟོགས་འབྱུང་ ལས་ ལུས་
བཅས་འདས། །ཟག་བཅས་ཟད་པའི་རིགས་ཆེན་ཏེ། །ཇི་ལྟར་བཅད་ཀྱང་བཟློག་
པ་མིན། །རང་དབང་ཐོབ་པའི་དབུགས་དབྱུང་ཕྱིར། །སྐབས་སུ་བདེན་པ་བར་མ་
མཐོང་། །ཞེས་སོ། །
གསུམ་པ་ནི་རང་གི་ལུས་གང་བསྒོམ་པའི་ཆ་བྱད་དུ་དབང་གྱུར་པ་སྟེ།
ཞུས་ལན་ལས། རང་ལུས་རྒྱལ་བའི་ཕྱག་རྒྱ་ཆེ། །བསྒོམ་པས་མངོན་དུ་གྱུར་པའི་
ལྷ། །མཚན་ དང༌ དཔེ་ བྱད་ མངོན་ ཤེས་ལྡན། །ཕྱག་ རྒྱ་ ཆེན་ པོའི་ རིག་ འཛིན་
གྲགས། །ཞེས་སོ། །འོ་ན་སངས་རྒྱས་དངོས་སུ་གྱུར་མོད་སྙམ་ན། ད་དུང་སྒྲིབ་པ་
མཐའ་དག་དང་མ་བྲལ་བས་བསྒྲུབ་དགོས་ཏེ། འདི་ལྟར་མངོན་རྟོགས་རྒྱན་ལས།
སངས་ རྒྱས་ ཉིད་ནི་ཐོབ་ པ་དང་། །ཞེས་ པས། དང་ པོ་ སངས་ རྒྱས་ ཐོབ་ པར་
བཤད་ཀྱང་།ས་ལྷག་མའི་དྲི་མ་སྦྱང་དགོས་པར་གསུངས་པ་བཞིན་དུ་འདིར་ཡང་
ཤེས་པར་བྱ་སྟེ། རྡོ་རྗེ་ལས། བྱང་ཆུབ་ཕྱག་རྒྱའི་ཆ་ལུགས་སྐུ། ། མཚན་དང་དཔེ་
བྱད་ལ་སོགས་པས། །ཆ་ལུགས་མངོན་དུ་གྱུར་ན་ཡང་། །ཞི་བ་དེ་ཉིད་མཐོང་བ་
མིན། །ཞེས་སོ། །
•43-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བཞི་པ་ནི་སྤངས་པ་དང༌། རྟོགས་པ་མཐར་ཕྱིན་པས་སངས་རྒྱས་ཏེ། རྡོ་
རྗེ་ ལས། སྔ་ མའི་ རིགས་ ལས་ མཐུ་ རྫོགས་ པས། །བཤད་ པ་ བཞིན་དུ་དྲི་མ་
སྦྱངས། །སངས་རྒྱས་པ་ཡི་ཤེས་རབ་གསུམ། །ལྷུན་གྱིས་གྲུབ་པའི་རིག་འཛིན་
ནོ། །ཞེས་སོ། །གཉིས་པ་རང་བཞིན་བྱེ་བྲག་ཏུ་བཤད་པ་ལ་བཞི་སྟེ། རྣམ་པར་
འཕྲུལ་པའི་སྐྱེ་བ། ཟག་པ་མེད་པའི་བསྡུས་ཚུལ། ཕ་རོལ་ཕྱིན་པའི་རྫོགས་ཚུལ།
མཐར་ཐུག་པའི་རྫོགས་ཚུལ་ལོ། །དང་པོ་ནི་རིག་འཛིན་དེ་དག་གིས་འགྲོ་བའི་
དོན་དུ་མིའི་གཙོ་བོ་འཁོར་ལོས་སྒྱུར་བའི་རྒྱལ་པོ་དང༌། ལྷའི་གཙོ་བོ་ཚངས་པ་
དང་བརྒྱ་བྱིན་ལ་སོགས་པ་དང་། ཚངས་པ་ཆེན་པོའི་སྐྱེ་བར་སྤྲུལ་ནས་གང་ལ་
གང་འདུལ་གྱི་དོན་བྱེད་དོ། །ཁ་ཅིག་རྣམ་སྨིན་གྱིས་མི། ཚེ་དབང་གིས་ལྷ། ཕྱག་
རྒྱ་ཆེན་པོས་ཚངས་པ། ལྷུན་གྲུབ་ཀུན་གྱི་རོལ་བར་བཞེད་དེ་འགལ་བ་མེད་དོ།
གཉིས་པ་ལ་རྣམ་སྨིན་ཚོགས་སྦྱོར་བ་མཐར་ཐུག་གིས་དང་། ཚེ་དབང་མཐོང་
ལམ་མན་ཆད་སློབ་པའི་ས་དང་། ཕྱག་རྒྱ་ཆེན་པོ་འཕགས་པའི་ཡེ་ཤེས། མཐོང་
སྒོམ་གྱི་རྟོགས་པ་ཁྱད་པར་ཅན་གྱི་ས་དང་། ལྷུན་གྲུབ་སངས་རྒྱས་ཀྱི་སས་བསྡུས་
ཀྱང་། དེ་ཐམས་ཅད་ཕྱོགས་གཅིག་ཏུ་ཁྱད་པར་གྱིས་བསྡུས་ཏེ། དེར་ངེས་པར་
མཐོང་དུ་བྱེད་པ་སྟེ། དཔེར་ན་ལྕགས་ཀྱུས་ཟིན་པའི་ཉ་ཆུ་ནང་ན་ཡོད་ཀྱང་སྐམ་
སར་བཏོན་པ་དང་འདྲའོ། དེ་ཡང་འཕགས་པའི་ཡེ་ཤེས་ཀྱི་ཆ་ནས་ཕྱག་རྒྱ་ཆེན་
པོ་དང་། སྐྱེ་ཤི་མེད་པའི་ཆ་ནས་ཚེ་དབང་དུ་བཏགས་པའོ། །གཞན་ཡང་སར་
ཆུད་པ། ས་ལ་གནས་པ། སར་སྨིན་པ་སྟེ་གསུམ་དུའང་བཤད་དེ། ཁ་ཅིག་དང་པོ་
ཚེ་དབང་ཕྱག་རྒྱ་བརྒྱད་པ་ལྷུན་གྲུབ་བཅུ་པར་འདོད་པ་ནི་སྒྱུ་འཕྲུལ་གྱི་དགོངས་
པ་མ་ལོན་ཏེ། དེ་ཚེ་བཅུ་དྲུག་ཡན་ཆད་ཀྱི། སྐུ་ལྔ་ལྷུན་གྱིས་རྫོགས་པ་ནི། །ཞེས་



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
པ་དང་། ལུས་མ་བོར་སངས་རྒྱས་པ། །ཞེས་ལྷུན་གྲུབ་སངས་རྒྱས་སུ་བཤད་པ་
དང་འགལ་ཞིང་ཚེ་དབང་དང་ཕྱག་རྒྱའི་མཚན་ཉིད་མ་ཆད་པར་སྣང་ངོ༌། །གསུམ་
པ་ནི་རིམ་གྱིས་པས་ཕ་རོལ་ཕྱིན་པ་བཅུ་རིམ་གྱིས་སྦྱངས་ཤིང་ས་བཅུ་འཕར་བར་
སྟོན་ལ། ཅིག་ཅར་པས་མྱུར་དུ་རྫོགས་པ་སྟེ། དེའང་ཆོས་ཐམས་ཅད་ལ་ཡོངས་
སུ་འཛིན་པ་མེད་པ་དང་སྦྱིན་པས་ཕ་རོལ་ཕྱིན་པ་འབྲས་བུ་དང་བཅས་པ་རྩོལ་བ་
མེད་པར་ ལྷུན་གྲུབ་ ཀྱིས་ རྫོགས་པར་བསྟན་ཏོ། །དེ་བཞིན་དུ་ མཉམ་ ཉིད་དུ་
རིགས་པས་གོས་པ་མེད་པ་དང་བླང་དོར་མེད་པ་ནི་ཚུལ་ཁྲིམས་སོ། །འཁྲུགས་པ་
མེད་པ་དང་ཡེ་ཤེས་ཀྱི་མཚན་ཡོངས་སུ་རྫོགས་པ་ནི་བཟོད་པའོ། །ཉམས་པ་མེད་
པ་དང་བྱ་སྤྱོད་ཚོགས་སུ་འགྱུར་བ་ནི་བརྩོན་འགྲུས། དབང་པོ་ཡུལ་ལ་འཇུག་
ཀྱང་མཉམ་ཉིད་ལས་མི་གཡོ་ཞིང་ཆོས་ཀྱི་རང་བཞིན་ལ་གནས་པ་ནི་བསམ་
གཏན་ནོ། རང་བཞིན་ཕྱིན་ཅི་མ་ལོག་པ་རྟོགས་པས་དངོས་པོ་དང་མཚན་མར་
འཛིན་པ་ལས་འདས་པ་ནི་ཤེས་རབ་བོ། །བདག་ཀྱང་གཞན་དོན་དུ་འགྱུར་བ་
ཐབས་སོ། །ཞིང་དང་སྤྱོད་ཡུལ་ཡང་དག་ཏུ་འགྱུར་བ་ནི་སྨོན་ལམ་མོ། །མི་མཐུན་
པའི་ཕྱོགས་ཀྱིས་ཡོངས་སུ་མི་བརྫི་བ་ནི་སྟོབས་སོ། །དོན་ཇི་ལྟ་བ་བཞིན་རྟོགས་
པ་ནི་ཡེ་ཤེས་ཏེ། ཕ་རོལ་ཏུ་ཕྱིན་པ་ས་བཅུ་ལྷུན་གྱིས་རྫོགས་པས་ས་བཅུ་པ་དང་།
རིང་མོ་ཞིག་ཏུ་སྦྱངས་མི་དགོས་པར་མྱུར་དུ་རྫོགས་པར་འགྱུར་རོ། །ཡོན་ཏན་ནི་
ས་དང་པོ་སྐད་ཅིག་སྔ་ཕྱི་མེད་བཞིན་དུ་སངས་རྒྱས་བརྒྱའི་ཞལ་བལྟ་བ་ལ་སོགས་
པ་བརྒྱ་ཕྲག་བཅུ་གཉིས་མངོན་དུ་བྱེད་དེ། ཕལ་པོ་ཆེ་ལས། ཏིང་འཛིན་བརྒྱ་དང་
སངས་རྒྱས་བརྒྱ་རྣམས་མཐོང་བྱེད་ཅིང་། །ཞིང་བརྒྱ་བསྐྱོད་ཅིང་རབ་ཏུ་སྣང་བྱེད་
ཀུན་ཏུ་འགྲོ། །སེམས་ཅན་བརྒྱ་སྐྱོང་ཆོས་ཀྱི་སྒོ་ལ་འགོད་པར་བྱེད། །བསྐལ་པ་
-45-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བརྒྱར་འཇུག་ ལུས་བརྒྱ་རབ་ཏུ་སྟོན་པར་བྱེད། །རྒྱལ་བའི་སྲས་ ཀྱང་བརྒྱ་ཡི་
གྲངས་ཚང་རབ་ཏུ་སྟོན། །དེ་ཡི་གོང་ན་སྨོན་པསྟོབས་ལྡན་ཚད་ཀྱང་མེད། །ཅེས་
སོ། །དེ་བཞིན་དུ་ས་གཉིས་པར་སྟོང་ཕྲག་བཅུ་གཉིས། གསུམ་པར་འབུམ་ཕྲག་
བཅུ་གཉིས། བཞི་པར་བྱེ་བ་བརྒྱ་ཕྲག་བཅུ་གཉིས། ལྔ་པར་བྱེ་བ་སྟོང་ཕྲག་བཅུ་
གཉིས། དྲུག་པར་བྱེ་བ་ཁྲག་ཁྲིག་བཅུ་གཉིས། བདུན་པར་ཁྲག་ཁྲིག་འབུམ་ཕྲག་
བཅུ་ གཉིས། བརྒྱད་པར་སྟོང་ཆེན་འབུམ་ཕྲག་གཅིག་གི་རྡུལ་ གྱི་གྲངས་དང་
མཉམ་པ། དགུ་པར་འབུམ་ཕྲག་བཅུའི་རྡུལ་དང་མཉམ་པ། བཅུ་པར་བརྗོད་དུ་
མེད་པའི་གྲངས་དང་མཉམ་པའི་སངས་རྒྱས་ཀྱི་ཞལ་བལྟ་བ་དང༌། ཆོས་ཉན་པ་
དང༌། ཞིང་གཡོ་བར་བྱེད་པ་དང་། འོད་ཀྱིས་གསལ་བར་བྱེད་པ་དང་། ཞིང་དེ་
དག་ཏུ་འགྲོ་བ་དང་། སེམས་ཅན་སྨིན་པར་བྱེད་པ་དང་། ཆོས་སྒོ་འབྱེད་པ་དང་།
ཏིང་ངེ་འཛིན་ལ་མཉམ་པར་འཇོག་པ་དང༌། དུས་སྐད་ཅིག་མ་གཅིག་སྐལ་པ་དུ་
མར་སྟོན་ཞིང་། བསྐལ་པ་དུ་མར་སྐད་ཅིག་མ་ཅིག་སྟོན་པ་དང་། སྔོན་དུ་ཕྱི་མའི་
མཐའ་དེ་སྙེད་ལ་གཟིགས་པ་འཇུག་པ་དང་། རང་གི་ལུས་སངས་རྒྱས་ཀྱི་སྐུ་དུ་
མར་འཕྲུལ་པ་དང༌། དེ་རེ་རེ་ལའང་འཁོར་དུ་མས་བསྐོར་བར་སྟོན་པ་རྣམས་
སྐད་ཅིག་སྔ་ཕྱི་མེད་པར་འབྱུང་ངོ་། །
བཞི་པ་མཐར་ཐུག་པའི་ཐོབ་ཚུལ་ནི། དེ་ལྟར་ས་བཅུ་རྫོགས་ནས་འོད་
ཟེར་མང་པོ་བཀྱེ་སྟེ་སེམས་ཅན་གྱི་དོན་མཛད་པ། བཅུ་གཅིག་ཀུན་ཏུ་འོད་ཀྱི་ས་
དང༌། ཡེ་ཤེས་ཀྱི་སྣང་བ་དང་། ཐུགས་རྗེ་ཆེན་པོས་ཆགས་པ་མེད་པ་བཅུ་གཉིས་
མ་ཆགས་པདྨ་ཅན་གྱི་ས་དང་། ཆོས་ཐམས་ཅད་དབང་མཐར་ཐུག་པ་ལྷུན་གྱིས་
རྫོགས་པ་བཅུ་གསུམ་རྡོ་ རྗེ་འཛིན་པའམ། ཡི་གེ་འཁོར་ཚོགས་ཆེན་ནམ། ཁྱད་
-46-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
པར་ཆེན་པོའམ། རིག་པ་འཛིན་པའི་ས་ཞེས་བྱ་བ་ལྷུན་གྱིས་རྫོགས་པའོ། །དེ་
ཡང་ས་བཅུ་གསུམ་པ་འདི་ཉིད་ཆོས་སྐུ་སྤྲོས་དང་བྲལ་བའི་ཆ་ནས་ཁྱད་པར་ཆེན་
པོ་དེའི་ངང་ལས་ལོངས་སྐུའི་འཆར་གཞི་བྱེད་པས་ཡི་གེ་འཁོར་ཚོགས་ཆེན། དེ་
ཉིད་ཀུན་གྱི་བླ་མ་ཡིན་པས་རྡོ་རྗེ་འཛིན་པ། ཡེ་ཤེས་མཐར་ཐུག་གི་ངོ་བོ་ཡིན་
པས་རིག་པ་འཛིན་པ་ཞེས་ཡོན་ཏན་གྱི་ཆ་ནས་དེ་སྐད་དུ་གྲགས་སོ། །
ས་འདི་དག་ལ་སྐས་ཀྱི་གདང་བུ་ལྟར་མཐོ་དམན་ཡོད་པ་མ་ཡིན་ཏེ།
སངས་རྒྱས་གཅིག་གི་ངོ་བོ་ལ་སྐུ་གསུམ་གྱི་ཆ་ནས་དེ་སྐད་ཅེས་བརྗོད་དོ། །ཡོན་
ཏན་གྱིས་ཕྱེ་བའི་དེ་དང་དེ་ལས་མང་བར་ཡང་གསུངས་ཏེ་བདེ་བ་ཚད་མེད་པ་
བཅུ་བཞི་པ་བདེ་བ་ཆེན་པོ། བཅོ་ལྔ་པ་ཏིང་ངེ་འཛིན། བཅུ་དྲུག་པ་ཡེ་ཤེས་བླ་མ་
ཞེས་གྲགས་ཤིང་། དོན་གྱི་ངོ་བོ་ལ་གྲུབ་བསལ་མེད་པ་གཅིག་ཏུའང་བཤད།
ཀུན་ཏུ་བཟང་པོ་དབྱེ་བ་མེད་པ་རྫོགས་པ་ཆེན་པོ་ས་གཅིག་པ་སྟེ། ཀུན་བྱེད་ལས།
གཅིག་ནི་ཀུན་ བྱེད་ བྱང་ ཆུབ་ སེམས་ ཀྱི་ས། །ཞེས་སོ། འབྲས་བུ་བཤད་ཟིན་
སྤྱི་དོན་གཉིས་པ་ {ཐུན་མོང་མ་ཡིན་པ་ལ་} གསུམ་སྟེ་རྫོགས་པ་ཆེན་པོ་སྡེ་
གསུམ་གྱི་རྣམ་གྲངས་བཀོད་པ། རྒྱུད་ཀྱི་འཆད་ཐབས་བསྟན་པ། མཇུག་དགེ་བ་
བསྔོ་པའོ། །དང་པོ་ལ་གཉིས་ལས། འོག་མ་ལས་འཕགས་ཚུལ་ཁྱད་པར་ཅན་གྱི་
གསང་ཆེན་ཉིད་བཤད་དོ། །དང་པོ་ནི། བྱང་ཆུབ་སེམས་ཀུན་བྱེད་རྒྱལ་པོ་ལྟ་བ་
ནམ་མཁའ་དང་མཉམ་པའི་རྒྱུད་ལས། ཀྱེ་སེམས་དཔའ་ཆེན་པོ་འདི་ཉོན་ཅིག
འཁོར་གྱི་སྟོན་པ་རྣམས་གསུམ་གྱིས། །བསྟན་པ་གསུམ་ནི་གོལ་སྒྲིབ་མེད། །དེ་
ཡང་ཇི་ལྟ་བུ་ཞེ་ན། ངེས་པར་ཐོབ་པའི་ཐེག་པ་དྲུག །རྫོགས་པ་ཆེན་པོ་གོལ་སར་
-47-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བསྟན། །ཞེས་པ་ནས། རྫོགས་པ་ཆེན་པོ་རྒྱུ་འབྲས་གཉིས་ལྟར་ན། ཨ་ནུ་ཡོ་གར་
གོལ་བར་བཤད། །ཅེས་སོ། །འོ་ན་ ཇི་ ལྟ་བུ་ཞེ་ན། ཀྱེ་སེམས་དཔའ་ཆེན་པོ།
རྫོགས་པ་ཆེན་པོའི་ལྟ་སྤྱོད་ནི། །རྒྱུ་འབྲས་གྲུབ་དང་མི་འདྲ་སྟེ། །ལྟ་སྤྱོད་བྱང་ཆུབ་
སེམས་འདི་ནི། །ནམ་མཁའ་ལྟ་བུའི་རང་བཞིན་ཏེ། །ཞེས་དང་། ལྟ་བ་སྒོམ་མེད་
དམ་ཚིག་བསྲུང་དུ་མེད། །ས་ལ་སྦྱང་མེད་ལམ་ལ་བགྲོད་དུ་མེད། །ཕྲིན་ལས་
རྩོལ་མེད་དབང་ལ་བསྐུར་དུ་མེད། །སྒོ་གསུམ་རྩོལ་མེད་དཀྱིལ་འཁོར་བསྐྱེད་དུ་
མེད། །རྒྱུ་འབྲས་ གཉིས་མེད་ནམ་མཁའ་ལྟ་བུ་འོ། །ཞེས་དང་། གང་ཟག་བླང་
དོར་བྱེད་པ་དེས། །བྱང་ཆུབ་ནམ་ཁའ་དེ་མི་འགྲུབ། །བླང་ཤིང་དོར་བ་གོལ་སྒྲིབ་
བོ། །ཞེས་སོ། །
གཉིས་པ་ཁྱད་པར་ཅན་གྱི་གསང་ཆེན་ཉིད་བཤད་པ་ལ་སྐོར་གསུམ་སྟེ།
ཕྱི་སེམས་སྡེ། ནང་ཀློང་སྡེ། གསང་བ་མན་ངག་གི་སྡེའི་སྐོར་དེ་ལའང་བཀོད་པ་
ཆེན་པོ་ལས། འོན་ཀྱང་རང་ཉིད་འདས་འོག་ཏུ། །འདི་ལྟར་རྣམ་པར་སྣང་བར་
འགྱུར། ཡིད་ཅན་རྣམས་ལ་སེམས་ཀྱི་སྡེ། །ནམ་མཁའ་ཅན་ལ་ཀློང་གི་སྡེ། །རིམ་
རྩོལ་བྲལ་ལ་མན་ངག་སྡེ། ཞེས་སོ། །དེ་འང་ཕྱི་ནང་གི་ཆོས་རྣམས་དོན་གཞན་
ནམ་དཀྱིལ་འཁོར་ལ་སོགས་པ་མཐའ་གཅིག་ཏུ་ཞེན་པ་རྣམས་ལ་གཉིས་འཛིན་
རང་རྒྱུད་པ་སྤང་པའི་ཕྱིར་ཐམས་ཅད་རང་བྱུང་ཡེ་ཤེས་ཀྱི་རོལ་པ་སྟེ། མ་དག་
པའི་སྣོད་བཅུད་དང་བཅས་པ་སེམས་ཀྱི་འཁྲུལ་སྣང་དག་པ་མྱང་འདས་ཀྱི་སྣང་བ་
དང་རོལ་པར་བསྟན་པས་གཉིས་མེད་མཐའ་གྲོལ་ཆེན་པོར་དབྱིངས་སུ་སྡུད་པའི་
དགོས་པ་ཡོད་དོ། །
གཉིས་པ་རྒྱུད་ཀྱི་འཆད་ཐབས་བསྟན་པ་ལ་གཉིས་ཏེ། ངོ་བོ་ངོས་བཟུང་
-48-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
བ། འཆད་ཐབས་དང་གཉིས་སོ། མུ་ཏིག་ཕྲེང་བ་ལས། ཨེ་མ་ཧོ་རྡོ་རྗེ་འཛིན་པ་
ཉོན། །དེ་ཉིད་རྣམ་པར་བཤད་བྱ་བ། དོན་གྱི་རྒྱུད་དང་སེམས་ཀྱི་རྒྱུད། །ཅེས་
པའི་དོན་གྱི་རྒྱུད་ལའང་ཐབས་རྒྱུད་དང་། རང་བཞིན་གྱི་རྒྱུད་གཉིས། དང་པོ་
ལའང་མཚོན་བྱ་ཐབས་ཀྱི་རྒྱུད་དང༌། མཚོན་བྱེད་ཐབས་ཀྱི་རྒྱུད་དོ། །དེའང་དེ་
ཉིད་ལས། གཞི་གཅིག་ངོ༌ བོའི་ ཁྱད་ པར་ ལས། མཚོན་བྱ་དང་ནི་མཚོན་བྱེད་
མེད། །ཅེས་སོ། །
གཉིས་པ་རང་བཞིན་གྱི་རྒྱུད་ནི། རིག་པ་རང་འོད་སྒྲོན་མ་དང་བཅས་ཏེ།
དེ་ཉིད་ལས། དེ་བཞིན་གཤེགས་པའི་རང་བཞིན་ནི། །རྒྱུད་ཀྱི་སྙིང་པོ་རབ་ཏུ་
དབྱེ། །འཁོར་དང་འདས་པ་གང་གིས་ཀྱང་། །འདི་ཉིད་ཤེས་པ་མ་ཡིན་ཏེ། །མི་
འབྱེད་རྡོ་རྗེའི་རང་བཞིན་ཅན། །རང་རྒྱུད་མཚོན་པའི་གཞི་གཅིག་པའི། །རང་
བཞིན་སྟོང་པ་ཉིད་དུ་གཅིག །རྫོགས་པའི་སངས་རྒྱས་བསྐྱེད་པའི་ཡུམ། །ཞེས་
སོ། །གཉིས་པ་ཚིག་རྒྱུད་འཆད་པ་ནི། བཤད་ཐབས་ཀྱི་མན་ངག་མང་ནའང་།
འདིར་ གསང་ཆེན་ བླ་ན་མེད་ པའི་ རྒྱུད་ བཅུ་བདུན་ གྱི་ དགོངས་ པའི་ རྗེས་སུ་
འབྲངས་ནས་ཆིངས་ཆེན་པོ་ལྔ་དང་ཡན་ལག་བཞིས་ཤེས་པར་བྱ་བ་ནི། ཉི་ཟླ་ཁ་
སྦྱོར་ལས། ལོ་རྒྱུས་དོན་གྱིས་མ་བཤད་ན། །གསང་ཆེན་ངེས་པའི་བཀའ་འདི་ལ།
ཡིད་མི་ཆེས་པའི་སྐྱོན་དུ་འགྱུར། །རྩ་བའི་དོན་གྱིས་མ་བཤད་ན། །ཆོས་རྣམས་
རིག་པར་མི་འདུས་པས། །མཐའ་ཡས་པ་ཡི་སྐྱོན་དུ་འགྱུར། །ཡོ་གའི་དོན་གྱིས་
མ་ བཤད་ན། །ཐེག་ པའི་ རུ་ཤན་ མི་ ཕྱེད་ པས། །ཆེ་ ཆུང་ རིག་ པ་ དོན་མེད་
འགྱུར། །ཚིག་ གི་ དོན་ གྱིས་མ་ བཤད་ན། །རྒྱུད་ རྣམས་ རིམ་ པར་ གསལ་ བའི་
ཚིག །འབྲུས་མི་ཆོམ་པའི་སྐྱོན་དུ་འགྱུར། །དགོས་ཆེན་དོན་གྱིས་མ་བཤད་ན། །
-49-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རྡོ་གས་ཆེན་བྱ་བརྩལ་མེད་པ་ལ། དོན་མེད་པ་ཡི་སྐྱོན་དུ་འགྱུར། །ཞེས་སོ། །
ཡན་ལག་བཞི་ནི་རིག་པ་རང་གྲོལ་ལས། ཁྱུང་ཆེན་མཁའ་ལྡིང་ལྟ་བུའི་བློས། །
དོན་གྱི་ཁོག་རྣམས་ཕུབ་སྟེ་བཤད། །སྟག་མོ་འཆོངས་སྟངས་ཤེས་རབ་བློས། །
དོན་གྱི་ས་ཆེན་བཅད་དེ་བཤད། །རུས་སྦལ་ནུར་འགྲོས་ལྟ་བུའི་བློས། །ཡི་གེའི་
འབྲུ་རྣམས་ཆོམ་པར་བཤད། །ཅེས་པ་དོན་གྱི་ཁོག་དབུབ། དཀྱུས་ཀྱི་ས་བཅད།
ཚིག་གི་དོན་བཤད། མན་ངག་གི་དོན་བསྡུ་བ་དང་བཞིའོ། །ཕུན་ཚོགས་པ་ལྔའི་
ཆིངས་ཀྱིས་འཆད་དགོས་ཏེ། དེ་ཡང་ཐུན་མོང་མ་ཡིན་པ་དང་། ཐུན་མོང་གི་གླེང་
གཞི་གང་རུང་ཅིག་ལས་མི་འབྱུང་ལ། འདིར་རང་བཞིན་རྫོགས་པ་ཆེན་པོ་གསང་
ཆེན་ངེས་པའི་རྒྱུད་རྣམས་ཐུན་མོང་མ་ཡིན་པ་དང་། ཐུན་མོང་བ་གཉིས་སུ་འབྱུང་
བ་ནི། ཆོས་དབྱིངས་དོན་ གྱི་འོག་མིན་དུ། རང་བྱུང་གི་རིག་པའི་སྟོན་པ་འཕོ་
འགྱུར་མ་མཆིས་པ། ཆོས་བླང་བ་དང་དོར་བ་མེད་པའི་རང་བཞིན། འཁོར་རང་
ལས་ཐ་མི་དད་པ་ཡེ་ཤེས་རོལ་པའི་འཁོར་ཏེ། ཉིད་ལ་ཉིད་ཆེད་དུ་གླེང་བས་འདི་
སྐད་བདག་གིས་བཤད་པའམ་བསྟན་པའི་དུས་གཅིག་ན་ཞེས་འབྱུང་ལ། ཚིག་གི་
རྒྱུད་དེ་ཉིད་གང་དུ་བྱུང་བས་ཉམས་སུ་ལེན་པའི་སྐབས་སུ་དོན་སྡུད་ཐ་དད་འབྱུང་
བ་ལ་འདི་སྐད་བདག་གིས་ཐོས་པ་དུས་གཅིག་ན་ཞེས་གླེང་གཞི་གཉིས་སུ་བཀའ་
སྩལ་ པ་ ཡིན་ནོ། དེ་དག་ཅུང་ཟད་མདོར་བསྡུས་པས་ཀྱང་གསང་ཆེན་སྔགས་ལ་སློབ་པའི་རིམ་པ་
མདོར་བསྟན་ཙམ་ཞིག་གོ་ནུས་པའི་དབང་དུ་བྱས་ནས་བློ་གྲོས་དང་རྩོལ་པ་དམན་པ་འགའི་དོན་དུ་བསྟན་
པའོ། །} དེ་ལྟར་རྒྱུད་དོན་ཟབ་ཅིང་རྒྱ་ཆེའི་འཕགས་བློས་སྤྱོད་ཡུལ་གངས་ཅན་
མཚོ། །མཁའ་ལྟར་རབ་ཞི་རྙོག་པ་ཀུན་བྲལ་གཟོད་ནས་འདུས་མ་བྱས། །ཇི་སྙེད་
ཇི་བཞིན་གཟིགས་པའི་གསང་ཆེན་ཤིན་ཏུ་རྨད་བྱུང་མཐའ་ཡས་གང་། །རྒྱལ་
-50-



སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།
པའི་ཐུགས་རྗེས་འགྲོ་ལ་སྣང་བྱའི་གངས་རིའི་ཁྲོད་འདིར་ཅུང་ཟད་གསལ། །འདི་
ལྟའི་དགེ་བ་འོད་དཀར་རྙོག་མེད་དེས། །རབ་རིབ་རྨོངས་པའི་འགྲོ་བ་མ་ལུས་
པ།།འོད་གསལ་གདོད་མའི་སྣང་བ་མངོན་གྱུར་ནས། །ཕྱམ་གཅིག་འགྱུར་མེད་
ཞིང་ ལ་ སྤྱོད་པར་ཤོག །ཚུལ་འདི་སྐལ་བཟང་སློབ་བུའི་མཆོག་གྱུར་པ། །བློ་
བཟང་དགེ་བའི་འབྱུང་གནས་དམ་པ་དང་། །དད་ལྡན་གཏོང་ཕོད་སྲི་ཞུའི་མཆོག་
གྱུར་པ། །ཤཱཀྱ་ཡེ་ཤེས་བཟང་པོས་བསྐུལ་བའི་ངོར། །ཇི་བཞིན་དོན་གཉིས་སྤྱོད་
པའི་རྣལ་འབྱོར་པས། །རྒྱུད་དོན་ཟབ་མོ་རང་བཞིན་མངོན་ཕྱུང་ནས། །གངས་རི་
ཐོད་དཀར་ རིན་ཆེན་སྙིང་པོའི་མགུལ། །ཨོ་རྒྱན་རྫོང་ཞེས་ བྱ་བའི་གནས་སུ་
བཀོད། །སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ་ཞེས་བྱ་བ། །དཔལ་ཨོ་རྒྱན་
གྱི་སློབ་དཔོན་བློ་ལྡན་མཆོག་སྲེད་ཀྱིས་རྗེས་སུ་བཟུང་ཞིང་སྔགས་དང་ཕ་རོལ་ཏུ་
ཕྱིན་པའི་ཆོས་ཚུལ་རྒྱ་མཚོ་ལ་མང་དུ་ཐོས་ཤིང་ལེགས་པར་སྦྱངས་པའི་མེ་ཏོག་
རྒྱུན་ཆགས་པས་བློའི་པད་མཚོ་གང་བར་བྱས་པ། ཐེག་པ་མཆོག་གི་རྣལ་འབྱོར་
བ་ཀློང་ཆེན་རབ་འབྱམས་ཀྱིས། འབྲུག་གི་ལོ་དབྱར་ཟླ་ར་བའི་ཚེས་བརྒྱད་བཀྲ་
ཤིས་ཀྱི་ཉི་མ་ཤར་བ་ལ་ལེགས་པར་བགྱིས་པའོ། །མངྒ་ལཾ།། །།
-51-



༄༅། །དཔལ་གསང་བ་སྙིང་པོའི་སྤྱི་དོན་ལེགས་པར་བཤད་
པའི་སྣང་བས་ཡིད་ཀྱི་མུན་པ་ཐམས་ཅད་
སེལ་བ་བཞུགས་སོ། །
དཔལ་གསང་བའི་སྙིང་པོ་དེ་ཁོ་ན་ཉིད་ངེས་པའི་སྤྱི་དོན་ལེགས་པར་
བཤད་པའི་སྣང་བས་ཡིད་ཀྱི་མུན་པ་ཐམས་ཅད་སེལ་བ་ཞེས་བྱ་བ། ཕྱོགས་
བཅུ་དུས་བཞིའི་དེ་བཞིན་གཤེགས་པ་སྲས་དང་བཅས་པ་ཐམས་ཅད་ལ་ཕྱག་
འཚལ་ལོ། །དཔལ་ ལྡན་ ཡོན་ ཏན་ འབྱོར་ པས་ མཁྱེནབརྩེའི་ གཏིང་ མཐའ་
དཔག་ཡས་ཤིང་། །སྐུ་གསུམ་ཡེ་ཤེས་ཀླུ་དབང་གིས་བརྟེན་ཕན་བདེའི་ཡིད་
བཞིན་འབྱུང་བའི་གནས། །ཐུགས་རྗེའི་ཆུ་གཏེར་དུས་རླབས་གཡོ་བས་འཇིག་
རྟེན་གསུམ་གྱི་ཁོངས་ཁྱབ་པའི། །རྒྱལ་བ་སྔོན་མེད་གངས་ཅན་མཚོ་དེ་ཀུན་
ནས་དགའ་བའི་གཙུག་གིས་མཆོད། །སེམས་ཀྱི་རང་བཞིན་དྲི་མ་མེད། །ཡེ་
ནས་དག་ཅིང་འོད་གསལ་བ། །དཀྱིལ་འཁོར་མ་ལུས་འབྱུང་བའི་གནས། །
ཡིད་བཞིན་སྤྲིན་ལ་ཕྱག་འཚལ་ལོ། །གདོད་ནས་རྣམ་དག་ཆོས་སྐུའི་ངང་ཉིད་
ལས། །རིགས་ལྔ་ལྷུན་རྫོགས་ཡེ་ཤེས་གདངས་གསལ་ཞིང་། །སྤྲུལ་པའི་འཕྲོ་
འདུས་འགྲོ་བའི་དོན་མཛད་པ། །རྡོ་རྗེ་སེམས་དཔའ་དཀྱིལ་འཁོར་གཙོ་ལ་
འདུད། །ཆོས་དབྱིངས་མ་གཡོས་ནམ་མཁའི་དཀྱིལ་ན་གཟུགས་བརྙན་ལོངས་
སྤྱོད་རྫོགས་པའི་སྐུ། །ཡེ་ནས་འོད་གསལ་ལྷུན་གྱིས་གྲུབ་ཅིང་སྣང་ལ་རང་
-52.



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
བཞིན་མེད་པའི་ལྷ། །ཀུན་མཁྱེན་ཡེ་ཤེས་དཀྱིལ་འཁོར་གང་བས་མཛད་པའི་
རྣམ་འགྲོས་རབ་བརྟན་ཅིང་། །འོད་སྟོང་དྲྭ་བའི་ཉི་གཞོན་དམར་བས་བདག་
བློའི་ཡིད་ཀྱི་པད་མཚོར་སྐྱོངས། །རྒྱུད་དོན་གསང་བའི་མདངས་བཀྲ་ཞིང་། །
ལུང་རིགས་མན་ངག་འོད་སྟོང་འཕྲོ། །ཐར་གླིང་མ་ལུས་སྣང་བྱེད་པའི། །སྤྱི་
དོན་ཡིད་ཀྱི་མུན་སེལ་བརྩམ། །
འདིར་དཔལ་གསང་བའི་སྙིང་པོ་དེ་ཁོ་ན་ཉིད་ངེས་པའི་རྒྱུད་ཀྱི་རྒྱལ་པོ་
འཆད་པ་ལ། སྤྱིའི་དོན་དང་། གཞུང་གི་དོན་གཉིས་ལས། དང་པོ་སྤྱི་དོན་ལ་
གསུམ་སྟེ། གླེང་གཞི་དང་འབྲེལ་བ་བྱུང་ཚུལ་བརྒྱུད་པའི་ལོ་རྒྱུས། གླེང་བསླང་
བ་དང་འབྲེལ་པ་བསྟན་པ་སྤྱིའི་རྣམ་བཞག །རྒྱུད་དོན་དངོས་དང་འབྲེལ་པ་
དོན་གྱི་རང་བཞིན་གཏན་ལ་དབབ་པའོ། དང་པོ་ནི། སྒྱུ་འཕྲུལ་རྒྱ་མཚོ་ལས།
རྒྱལ་བ་ སེམས་ དཔའ་རྣལ་འབྱོར་པ། དགོངས་ པ་ རིག་ པ་རྣ་བར་བརྒྱུད། །
ཅེས་པས། རྒྱལ་བ་དགོངས་པས་བརྒྱུད་པ། རིག་འཛིན་རིག་པས་བརྒྱུད་པ།
གང་ཟག་སྙན་ཁུངས་ཀྱིས་བརྒྱུད་པ་གསུམ་ལས། དང་པོ་ལ་གསུམ་སྟེ། ཆོས་
སྐུའི་རང་བཞིན་བྱིན་གྱིས་རླབས་ཀྱིས་གསུངས་པའི་ཚུལ། ལོངས་སྐུའི་རང་གི་
ངོ་བོའི་སྣང་བས་གསུངས་ཚུལ། སྤྲུལ་སྐུའི་སྒྲ་ཚིག་སྡེབ་སྦྱོར་ལེགས་པས་
གསུངས་པའི་ཚུལ་ལོ། །དེ་དག་ཀྱང་ཕུན་སུམ་ཚོགས་པ་ལྔ་ལྔའི་རང་བཞིན་
ཏེ། ཀུན་བྱེད་ལས། སྐུ་གསུམ་སྟོན་པ་དེ་ཡི་བཤད་ལུགས་ནི། །སྟོན་པ་ཆོས་
སྐུའི་བྱིན་གྱིས་བརླབས་ལས་བཤད། །ལོངས་སྤྱོད་རྫོགས་པས་རང་གི་ངོ་བོས་
བཤད། །སྤྲུལ་པ་སྐུས་ནི་ཚིག་དང་དོན་སྡེབས་ནས། །གང་ཟག་རྣ་བའི་དབང་
པོར་ཚིག་དོན་སྟོན། །ཅེས་པ་དང༌། སྟོན་པ་བསྟན་པ་འཁོར་དུས་གནས་དག་
-53-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ནི། །ཕུན་ སུམ་ ཚོགས་ པ་ལྔ་ ཡི་རང་བཞིན་ནོ། །ཞེས་ པས། དང་ པོ་ ལ་ལྔ།
གནས་ཕུན་སུམ་ཚོགས་པ་འོག་མིན་ཆོས་ཀྱི་དབྱིངས་ཀྱི་ཞིང་ཁམས་སྤྲོས་དང་
བྲལ་ བའི་ངང་། སྐྱེ་འགགས་ མེད་ པའི་ ཀློང་། འཁོར་ བ་དང་མྱ་ ངན་ ལས་
འདས་པ་གང་དུའང་རྒྱ་ཆད་ཕྱོགས་ལྷུང་མེད་པ་ན། སྟོན་པ་ཕུན་སུམ་ཚོགས་
པ་དཔལ་ཀུན་ཏུ་བཟང་པོ་གདོད་ནས་མངོན་པར་བྱང་ཆུབ་པའི་རང་བཞིན་
ཉིད། དུས་ཕུན་སུམ་ཚོགས་པ་ཆོས་ཉིད་འགྱུར་བ་མེད་པ་དུས་བཞི་མཉམ་པ་
ཉིད་ཀྱི་རང་བཞིན་ན། འཁོར་ཕུན་སུམ་ཚོགས་པ་ཡེ་ཤེས་རྒྱ་མཚོའི་ཚོགས་ལ།
ཆོས་ཕུན་སུམ་ཚོགས་པ་རང་བཞིན་མཉམ་རྫོགས་ཆེན་པོ། མ་གསུངས་མི་
གསུང་གསུང་པ་མེད་པའི་ཚུལ་གྱིས་རྣམ་པར་དག་གོ །
གཉིས་པ་ནི། ཆོས་ སྐུ་ སྤྲོས་ པ་ དང་ བྲལ་བའི་ངང་ལས་མ་གཡོས་
བཞིན་དུ་སྟོན་པ་ཕུན་སུམ་ཚོགས་པ་ཀུན་ཏུ་བཟང་པོ་ཉིད་ལོངས་སྐུའི་རྣམ་
པར་བཞེངས་ཏེ། གནས་ཕུན་སུམ་ཚོགས་པ་རང་སྣང་ལྷུན་སྟུག་པོ་བཀོད་པ་
གསལ་དག་བདེ་བའི་ཞིང་ན། སྟོན་པ་ཕུན་སུམ་ཚོགས་པ་དཔལ་རྣམ་པར་
སྣང་མཛད་ལ། འཁོར་ཕུན་སུམ་ཚོགས་པ་རིགས་ལྔའི་སངས་རྒྱས་ཀྱི་དཀྱིལ་
འཁོར་ནམ་མཁའ་དབྱིངས་ཀྱི་མཐའ་ཁྱབ་པ་ཞི་བ་དང་ཁྲོ་བོའི་རང་བཞིན་
མངོན་པར་སྣང་བས་བསྐོར་ཏེ། དུས་ཕུན་སུམ་ཚོགས་པ་ཐོག་མ་དང་ཐ་མ་
མེད་པའི་ཆོས་ཉིད་འདུ་འབྲལ་མེད་པའི་ངོ་བོ་བསམ་གྱིས་མི་ཁྱབ་པ་ན། ཆོས་
ཕུན་སུམ་ཚོགས་པ་རང་བཞིན་གསང་བའི་སྙིང་པོ་དེ་ཁོ་ན་ཉིད་ངེས་པ་རང་
བྱུང་ རང་ཤར་ཆེན་པོར་ རང་སྣང་བའོ། །དེ་སྐད་དུའང་འདི་ཉིད་ ལས། དེ་
བཞིན་གཤེགས་པ་ཉིད་དེ་བཞིན་གཤེགས་པ་ཉིད་ལ་ཆེད་དུ་གླེང་ངོ༌། །ཞེས་
-54-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
སོ། །གསུམ་པ་ལ་གཉིས་ལས། རིག་པའི་སྐྱེས་བུ་ཐུབ་པར་སྣང་བས་གདུལ་
བྱའི་དོན་དུ་བསྟན་པ་ནི། དེ་ལྟར་ལྷུན་སྟུག་པོ་བཀོད་པའི་ཞིང་ནས་རིགས་ལྔ་
གངས་ཆེན་མཚོའི་སྐུ་ལས་སྤྲུལ་པའི་དང་པོ་ཡི་གེ་སྤྲིན་གྱི་འོད་ཟེར་བྱེ་བ་ཁྲག་
ཁྲིག་དཔག་ཏུ་མེད་པ། འཇིག་རྟེན་དྲུག་གི་ཕྱོགས་བཅུ་ཀུན་ཏུ་འཕྲོས་པའི་རྩེ་
མོ་ལས། རིག་པའི་སྐྱེ་བུ་ཐུབ་པ་དྲུག་གྲངས་མེད་བརྗོད་དུ་མེད་པ་འཐོན་ཏེ།
ལྷ་དང་ལྷ་མ་ཡིན་ལ་སོགས་པ་འགྲོ་བ་སོ་སོའི་དོན་མཛད་པ་ལས། ཁྱད་པར་
དུ་སྟོང་གསུམ་གྱི་སྟོང་ཆེན་པོ་མི་མཇེད་ཀྱི་འཇིག་རྟེན་གཞི་དང་སྙིང་པོ་མེ་ཏོག་
གིས་བརྒྱན་པ་འདི་ཉིད་དུ། ཐུབ་པ་དྲུག་གི་དོན་མཛད་པ་ལས་མི་ཡི་ཐུབ་པ་
སངས་རྒྱས་སྟོང་མངོན་པར་སྣང་བས་འགྲོ་བའི་ཁ་ལོ་གྱེན་དུ་བསྒྱུར་ཞིང་། དེ་
དག་ལས་ཀྱང་ཚེ་ལོ་བརྒྱ་པའི་ཚེ་ཤཱཀྱ་ཐུབ་པ་ཞེས་བྱ་བའི་མཚན་དང་རྣམ་པས་
གདུལ་བར་དགོངས་ནས་འཛམ་བུའི་གླིང་བྱེ་བ་ཕྲག་བརྒྱར་སྐུ་མཉམ་དུ་སྣང་
བས་སེམས་ཅན་གྱི་དོན་མཛད་པ་ནི། ནམ་མཁའི་ཟླ་བ་མ་འཕོས་བཞིན་དུ་ཆུ་
སྣོད་བྱེ་བ་ཕྲག་བརྒྱར་སྣང་བ་ལྟར། ལོངས་སྐུའི་ངང་ལས་སྤྲུལ་པའི་སྐུ་མངོན་
པར་སྣང་བ་སྟེ་མཛད་པ་བཅུ་གཉིས་ཀྱིས་དོན་མཛད་པ་ན། ཆོས་ཀྱི་འཁོར་ལོ་
རིམ་པ་གསུམ་དུ་བསྐོར་ནས་རིགས་ཅན་གསུམ་བྱང་ཆུབ་གསུམ་ལ་བཀོད་དེ།།
རྟག་པ་འཛིན་པ་ཤས་ཆེ་བ་རྣམས་གདུལ་བར་བྱ་བའི་ཕྱིར་དང༌། སྐུ་དངོས་སུ་
སྣང་བས་འདུལ་བའི་འགྲོ་བའི་ཆུ་སྣོད་ཀྱང་དེ་ཙམ་དུ་ཟད་པས་མྱ་ངན་ལས་
འདའ་བར་བཞེད་ནས། འཇིག་རྟེན་གྱི་སློབ་མ་རྣམས་ལ་གདམས་ངག་གསུམ་
བཞག་པའི་ཕྱིར། གྲོང་ཁྱེར་རྩྭ་མཆོག་གྱད་སྟོབས་པོ་ཆེ་འབྱུང་བའི་གནས།
ཤིང་སཱ་ལ་ཟུང་ཞིག་གི་དྲུང་དུ་སེང་གེའི་ཁྲི་ལ་གཟིམས་ཏེ། མོའུ་འགལ་གྱི་བུ་
-55-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ལ་བཀའ་སྩལ་པ། རྫུ་འཕྲུལ་ཅན་ཁྱོད་སོང་ལ་ངའི་སློབ་མ་བསྟན་པ་འདིར་
ཞུགས་པ་གང་ཇི་སྙེད་པ་བསྡུས་ཤིག་ཅེས་བསྐུལ་བ་དང་། མོའུ་འགལ་གྱི་
བུས་སྐད་ཅིག་དེ་ཉིད་ལ་རི་རབ་ཀྱི་རྩེར་སོང་སྟེ་རྫུ་འཕྲུལ་གྱི་སྒྲ་སྐད་ཆེན་པོ་
ཕྱོགས་བཅུར་སྨྲས་པ། རྒྱལ་བའི་ཞིང་གྱུར་རིགས་དྲུག་གང་སུ་དག །འདི་པར་
ངེས་ཤིང་ཕྱོགས་པ་ཀུན་ཉོན་ཅིག །དེང་འདིར་སྟོན་པས་བདུད་རྩི་གསུམ་
འཇོག་གིས། །དུག་གསུམ་འཇོམས་པར་འདོད་པ་ཀུན་འདུས་ཤིག །ཅེས་པ་
ལ་སོགས་པ་རྒྱ་ཆེར་བརྗོད་པས། བློ་གྲོས་དད་གྲོལ་ལ་སོགས་པ་གང་ཟག་
དམ་པའི་རིགས་ཅན་ལྔ་ནི་སྟོན་པ་རྡོ་རྗེའི་སྐུ་ལ་སྐྱེ་འཆི་མེད་ཀྱི། སྤྲུལ་པ་
དབྱིངས་སུ་ཞི་བ་ཙམ་ལས་མྱ་ངན་ལས་མི་འདའ་བར་ཁོང་དུ་ཆུད་ནས་ནང་དུ་
ཡང་དག་འཇོག་གོ །དེ་ལས་གཞན་པའི་འཁོར་བློ་དམན་ཕལ་ཆེར་འདུས་ཏེ་
མྱ་ངན་དང་སྨྲེ་སྔགས་བྱེད་ཅིང་མཆོད་པ་དང་བཀུར་སྟི་བྱེད་དོ། །དེ་ནས་སྟོན་
པས་བཀའ་བསྩལ་པ། ཀྱེ། གྲོགས་པོ་དག་ཤེས་པར་གྱིས་ཤིག །ཆོས་ཐམས་
ཅད་ནི་མི་རྟག་པ། འབྱོར་པ་ཐམས་ཅད་ནི་མཐར་རྒུད་པ། དངོས་པོ་ཐམས་
ཅད་ནི་ངེས་པར་འཇིག་པ། གང་ཟག་གི་སྲོག་གི་དབང་པོ་ལ་ངེས་པར་སྐྱེ་ཤི་
ཡོད་པའི་ཕྱིར་ང་ཡོངས་སུ་མྱ་ངན་འདའ་བས། གང་སུ་དག་ཐེ་ཚོམ་དང་སྤྲོས་
པ་ཡོད་ན་དྲིས་ཤིག་གསུངས་པ་དང་། འཁོར་རྣམས་ཀྱི་ནང་ནས་རིག་འཛིན་
ཆེན་པོ་ཀུཉྫར་ཞེས་བྱ་བ་སྟན་ལས་ལངས་ཏེ་གསོལ་པ། ཁྱོད་ནི་ནམ་མཁའི་
རང་ བཞིན་ཏེ། །འདའ་དང་མི་འདའ་ཡོངས་མི་མངའ། །འཇིག་རྟེན་པ་ལ་
མཐུན་འཇུག་ཏུ། །འདའ་བས་ཡོངས་སུ་འདུལ་བར་དགོངས། །ཞེས་པ་ལ་
སོགས་པའི་ཚིག་གིས་དྲིས་པ་དང་ལན་ལྔ་གསུངས་པའི་ནང་ནས། འདྲེན་པའི་
-56-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ཐེག་པ་རྣམ་མཆོག་དང་། །འོག་མིན་དེ་ཉིད་རྣམ་མཛེས་པ། །ཤེས་པ་གསུམ་
པ་ གཅིག་ ཉིད་དུ། །བྱང་ ཆུབ་ གཞན་ནས་ མི་ འཚོལ་ བའི། །ཐབས་མཆོག་
དཔག་གིས་མི་ལང་བ། །མཉམ་པའི་ཐེག་མཆོག་ཡོངས་མ་གསུངས། །ཞེས་
སྔར་འཁོར་གྱི་ནང་དུ་གསང་སྔགས་མ་གསུངས་པས། འཇིག་རྟེན་དུ་གསང་
སྔགས་འབྱུང་ངམ་ཞེས་དྲིས་པའི་ལན་དུ་གསང་སྔགས་འབྱུང་བར་ལུང་བསྟན་
ཏོ། །དེའང་དགོངས་འདུས་ལས། རྨོངས་པས་གདུང་བ་སེལ་བ་ན་ཡང་འབྱུང་།
འཇིག་རྟེན་དུ་སྒྲོན་མ་བཀོད་པ་ན་ཡང་འབྱུང་། ངེས་པ་རྙེད་པ་ན་ཡང་འབྱུང་།
སྙིང་པོ་བྱང་ཆུབ་ཏུ་ངེས་པ་ན་ཡང་འབྱུང༌། དགོངས་པ་ངེས་པར་འགྲེལ་པ་ན་
ཡང་འབྱུང་། གདུལ་བྱ་དུས་ལ་བབས་པ་ན་ཡང་འབྱུང་། བྱིན་གྱིས་བརླབས་
པ་ན་ཡང་འབྱུང་། བརྒྱུད་པ་ཐབས་ཀྱི་གྲགས་པ་ན་ཡང་འབྱུང་། ཆེད་དུ་མཛད་
པ་ན་ཡང་འབྱུང་། ལུང་ཆེན་པོ་ངེས་པར་བསྟན་པ་ན་ཡང་འབྱུང་། ལས་རྒྱུན་
ཡོངས་སུ་གཅོད་པ་ན་ཡང་འབྱུང་། དགོངས་པ་རྣམ་པར་བགྲོ་བ་ན་ཡང་
འབྱུང་། ཞེས་གསུངས་པ་ལས། ཁྱད་པར་དུ། རྨོངས་པས་གདུང་བ་སེལ་བ་
དང་། ལུང་ཆེན་ངེས་བསྟན་དུ་འབྱུང་བར་གསུངས་ཤིང་
། དེ་དང་མཐུན་པར་
མདོ་དགོངས་པ་ལུང་སྟོན་ལས། ང་ནི་འདི་ནས་མི་སྣང་ནས། །ལོ་ནི་བརྒྱ་དང་
བཅུ་གཉིས་ན། །འཛམ་གླིང་ཤར་ལྷོའི་ཕྱོགས་མཚམས་ ཀྱི། །མི་ལས་སྐལ་
ལྡན་དྲྭ་མ་ཆེ། །རྒྱལ་པོ་ཛཞེས་བྱ་བ་དང་། །གྲོགས་ཀྱི་སེམས་དཔའ་དམན་
པའི་ལུས། །ལང་ཀའི་བདག་པོ་ལ་སོགས་ལ། །ཐུགས་རྗེ་མཐུན་པའི་བྱིན་
རླབས་ཀྱིས། །ཕྱག་ན་རྡོ་རྗེས་སྟོན་པར་འགྱུར། །ཞེས་ལུང་བསྟན་ཏེ། སྤྲུལ་
སྐུས་ཚིག་སྡེབ་སྦྱོར་ལེགས་པའི་སྒོ་ནས་གསུངས་ཏེ་མྱ་ངན་ལས་འདས་སོ། །
-57-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གཉིས་པ་རིག་པའི་སྐྱེས་བུ་སེམས་དཔར་སྣང་བས་དོན་མཛད་པ་ནི། ལྷུན་
སྟུག་པོ་བཀོད་པའི་ཞིང་དུ། སྟོན་པས་ལོངས་སྐུ་བླ་ན་མེད་པའི་གསང་བ་རང་
གི་ངོ་བོས་བསྟན་པ་ཉིད་ཀྱི་སྐུ་གསུང་ཐུགས་ཀྱི་སེམས་དཔའ་གསུམ་གྱིས་མི་
མཇེད་ཀྱི་ཞིང་འདིར་གནས་རིས་གསུམ་སོ་སོར་སྐུ་མཉམ་དུ་བསྟན་ནས་དོན་
མཛད་པ་ལས། སྐུ་ཡི་སྤྲུལ་པ་འཇམ་དཔལ་ནི་མཁྱེན་རབ་མཆོག་ཏུ་གྱུར་པས་
གཙོ་བོར་ལྟ་བའི་ཆོས་སྟོན་ཅིང་། མཚན་དང་དཔེ་བྱད་དུ་འབར་བས་ལྷ་ཡི་
གནས་སུ་ལྷ་རྣམས་ཀྱི་དོན་མཛད་ཅིང་། གསང་བ་དམ་པ་ལྷ་ གྲགས་ལྡན་
མཆོག་སྐྱོང་ལ་གསུངས། དེ་ནས་རིམ་པ་བཞིན་དུ་ལྷ་རིན་ཆེན་འོད་འབར་
དང༌། ཚངས་པ་སྐྱེ་དགུའི་བདག་པོ་དང་། ཚངས་པ་གཙུག་ཕུད་འཛིན་དང་།
དབང་པོ་བརྒྱ་བྱིན་གྱི་བར་དུ་གསུངས་ཤིང་། དེས་ལྷ་ཡི་འཁོར་ཚོམ་བུ་འབུམ་
སྡེ་ལ་བསྟན་པས། ལྷ་རྣམས་ཀྱང་སངས་རྒྱས་ཀྱི་གདུང་འཚོབ་ཅིང་གསང་
སྔགས་ཀྱི་རིག་པ་འཛིན་པར་གྱུར་ཏོ། གསུང་གི་སྤྲུལ་པ་སྤྱན་རས་གཟིགས་ནི་
ཐུགས་ རྗེའི་མངའ་བདག་ཏུ་གྱུར་པས་གཙོ་བོར་སྤྱོད་པའི་ཆོས་སྟོན་ཅིང༌།
བདུད་རྩི་སྨན་གྱི་སྐུ་མངའ་བས་ཀླུའི་ནད་གསོ་ཞིང་ཀླུའི་གནས་སུ་གསང་བ་
འདི་ཉིད་ཀླུ་དུང་མགྲིན་ནག་པོ་ལ་གསུངས་ཤིང་། རིམ་པ་བཞིན། ཀླུ་མོ་ཁང་
འདུལ་མ། ཀླུ་མོ་འདུལ་ཚངས་མ། ཀླུའི་རྒྱལ་པོ་དགའ་བོ། འཇོག་པོའི་བར་
དུ་ གསུངས་ཤིང་། དེས་ ཀླུའི་འཁོར་ཚོམ་བུ་འབུམ་སྡེ་ ལ་ གསུངས་ཏེ། ཀླུ་
རྣམས་ཀྱང་སངས་རྒྱས་ཀྱི་གདུང་འཚོབ་ཅིང་རིག་པ་འཛིན་པར་གྱུར་ཏོ། །
ཐུགས་ཀྱི་སྤྲུལ་པ་གསང་བདག་ནི་མཐུ་སྟོབས་ཀྱི་བདག་པོར་གྱུར་པས་གཙོ་
བོར་འབྲས་བུའི་ཆོས་སྟོན་ཅིང་། འཇིགས་གཟུགས་རྔམ་པའི་སྐུ་མངའ་བས་
-58-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
གནོད་སྦྱིན་གྱི་ཡུལ་ལྕང་ལོ་ཅན་གྱི་གནས་སུ་གནོད་སྦྱིན་རྣམས་ལ་གསང་བའི་
སྙིང་བོ་འདི་ཉིད་རྒྱ་ཆེར་སྟོན་ཅིང་གནོད་སྦྱིན་ཀུན་ཏུ་བཟང་པོ་ལ་གདམས་
པར་ མཛད་ དོ། །དེ་ ནས་ རིམ་ པ་ བཞིན། གནོད་ སྦྱིན་ ལག་ན་རྡོ་ རྗེ་ དང་།
གྲགས་ལྡན་མཆོག་སྐྱོང་། སྐར་མདའ་གདོང་གི་བར་བརྒྱུད་ཅིང་། དེས་གནོད་
སྦྱིན་གྱི་འཁོར་ཚོམ་བུ་འབུམ་སྡེ་ལ་བསྟན་པས་སངས་རྒྱས་ཀྱི་གདུང་འཚོབ་
ཅིང་རིག་པ་འཛིན་པར་གྱུར་ཏོ། །དེ་དག་གིས་མི་མ་ཡིན་པའི་གནས་སུ་གསང་
བ་འདི་ཉིད་དར་ཚུལ་བསྟན་པ་སྟེ། དེ་དག་གི་ཡང་སྟོན་པ་གསུམ་ནི་སྤྲུལ་སྐུའི་
ཚིག་ གིས་ གོ་ནས། བརྒྱུད་ པ་ སོ་སོའི་རིག་པ་འཛིན་པས་བརྒྱུད་དེ། འཁོར་
ཚོམ་བུ་ནས་གང་ཟག་རྣ་བར་བརྒྱུད་དོ། །དེའང་ཆོས་སྐུའི་སྟོན་པ་ཉིད་རང་
བཞིན་བྱིན་གྱི་རླབས་ཀྱིས་ལོངས་སྐུར་ཤར་བ་ལ་བྱིན་གྱི་རླབས་ཀྱིས་བཤད་
པ་ཞེས་བྱའོ། །ལོངས་སྐུའི་སྣང་བ་ལས་ རང་གི་ལྷན་ཅིག་པའི་འཁོར་སྤྲུལ་
པར་བཀོད་པ་ལ་རང་སྣང་དུ་ངོ་བོས་གསང་བ་རང་ཤར་དུ་བསྟན་པ་ནི་ངོ་བོས་
བཤད་པ་ཞེས་བྱའོ།།སྤྲུལ་སྐུས་རང་རང་གི་གདུལ་བྱ་འཁོར་གྱི་རིག་པ་འཛིན་
པ་རྣམས་ལ་ཚིག་སྡེབ་སྦྱོར་དུ་སྣང་བས་རྒྱུད་འདི་ཉིད་བསྟན་པ་ནི་སྒྲ་ཚིག་ཏུ་
བཤད་པའོ། །རིག་འཛིན་སོ་སོ་ནི་བརྡ་ཙམ་གྱིས་ཐུགས་ནས་ཐུགས་སུ་བརྒྱུད་
པའི་ཕྱིར་རིག་པས་བརྒྱུད་པ་ཞེས་བྱའོ། །གང་ཟག་སོ་སོ་བ་ལ་རྗོད་བྱེད་ན་
བར་བརྒྱུད་པས་ན་སྙན་ཁུངས་སུ་བརྒྱུད་པ་ཞེས་བྱའོ། །
གཉིས་པ། མི་རྣམས་ཀྱི་རིག་འཛིན་རིག་པས་བརྒྱུད་པ་ནི། ཐུབ་པ་
སྤྲུལ་པའི་སྐུ་མྱ་ངན་ལས་འདས་ནས་ལོ་བརྒྱད་དང་བཅུ་གཉིས་སོང་བ་དེའི་ཚེ་
བློ་གྲོས་དད་གྲོལ་ལ་སོགས་པ་དམ་པའི་རིགས་ཅན་ལྔ་ནང་དུ་ཡང་དག་
-59-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
འཇོག་པ་ལས་ལངས་ནས། རི་མ་ལ་ཡའི་རྩེ་མོར་ལྷགས་སོ། །དེ་རྡོ་རྗེ་གདན་
ནས་ཤར་ལྷོའི་མཚམས་ཟ་ཧོར་གྱི་ཡུལ་ན་རི་དེ་ཡོད་དེ། ཙནྡན་ལ་སོགས་པའི་
ནགས་འཁྲིགས་ཤིང་སྨན་དང་མེ་ཏོག་གི་ཚོགས་རྒྱས་པ། སེང་གེ་དང་། སྟག་
དང༌། ལྕེ་སྦྱང་ལ་སོགས་པ་རྒྱུ་ཞིང་། མཁའ་འགྲོ་དང་གྲུབ་པ་དུ་མས་བསྙེན་
པ། དུས་དུས་སུ་ལྷའི་མེ་ཏོག་དང་ཙནྡན་སྣ་ཚོགས་ཀྱི་ཕྱེ་མའི་ཆར་བབས་པ།
ཤར་ཕྱོགས་ན་ཨ་སུ་ར་གསང་བའི་བྲག་ཕུག་ཡོད་པ། དེའང་སྒོ་ཟླ་གམ་ལ་ངོ་
མཚར་གྱི་རི་མོ་རང་བྱུང་བ། རིན་པོ་ཆེ་དང་། ཉི་ཟླའི་གཟུགས་བརྙན་འཕྱང་
བ། ལྷའི་བྱ་ཀ་ལན་ཏ་ཀ་ཐེག་པ་ཆེན་པོའི་ཆོས་ཀྱི་སྒྲ་སྒྲོགས་པ། རིག་འཛིན་
མཆོག་དང་། འཕགས་པ་ལས་གཞན་གྱིས་མི་བགྲོད་པ་ཞིག་གོ །དེའི་ཚེ་དམ་
པ་ལྔ་བོས་མགྲིན་གཅིག་ཏུ། ཨེ་མའོ་ཀྱེ་ཧུད་ཨེ་མའོ་ཀློང་།།སྟོན་པ་སྒྲོན་མའི་
འོད་ནུབ་ན། །འཇིག་རྟེན་མུན་པ་གང་གིས་སེལ། །ཞེས་གདུང་བའི་སྨྲེ་སྔགས་
ཕྱུངས་པས། ཕྱོགས་བཅུའི་རྒྱལ་བ་རྣམས་ཀྱིས་གསན་ནས། དེ་ཐམས་ཅད་
ལྕང་ལོ་ཅན་གྱི་གནས་སུ་འདུས་ཏེ། གསང་བའི་བདག་པོ་ལ་བསྐུལ་བ།
གསང་བ་དམ་པའི་བདག་པོ་ཁྱོད། །སྔོན་གྱི་གོ་ཆ་ཡལ་ལམ་ཅི། །སྙིང་རྗེས་ས་
ལ་བབ་ནས་ཀྱང་
། །འཇིག་རྟེན་གདུང་བ་བསལ་བར་རིགས། །ཞེས་པ་ལ་
སོགས་ པ་བཀའ་སྩལ་པ་ན། གསང་བའི་བདག་པོས་ ཀྱང་ འདི་སྐད་ཅེས།
ལས་དང་སྐལ་བ་ རབ་ལྡན་ཞིང་། །རྒྱལ་བས་འབྱུང་བར་ལུང་ བསྟན་པ། །
བསོད་ནམས་ཆེན་པོའི་ སྐལ་ ལྡན་རྣམས། །སྤྲུལ་ པས་ ཇི་ ལྟར་ ལུང་བསྟན་
བཞིན། །ད་ལྟའི་དུས་ལ་འདིར་བབས་ཀྱིས། །འཁོར་བ་སྙིང་པོར་ལུང་བསྟན་
ཕྱིར། །ཆོ་འཕྲུལ་རྣམས་ ཀྱི་ བྱིན་རླབས་ཀྱིས། །བསྟན་པའི་ སྙིང་པོ་དམ་པ་
-60-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ཞིག །ཇི་ལྟར་བཤད་ཅིང་ལུང་བསྟན་བཞིན། །སྐལ་ལྡན་རྣམས་ལ་བགྲོ་བར་
བྱའོ། །ཞེས་ཞལ་གྱིས་བཞེས་པ་དེའི་ཚེ། ཟ་ཧོར་གྱི་ཡུལ་ན་རྒྱལ་པོ་ཛ་ཞེས་
བྱ་བ་འཁོར་དང་ལོངས་སྤྱོད་ཕུན་སུམ་ཚོགས་པ། ཐེག་པ་མཆོག་གི་རིགས་
ལྡན་དེ་ལ་རྨི་ལམ་རྣམ་པ་བདུན་ཤར་ཏེ། རྨི་ལམ་དང་པོ་ནི། མ་ལ་ཡའི་རྩེ་
མོར་ཕྱག་ན་རྡོ་རྗེའི་ཕོ་བྲང་བཅས་ནས་སྐུ་ལས་འོད་ཟེར་སྔོན་པོ་འཕྲོས་པས།
འཇིག་རྟེན་གྱི་ཁམས་ཐམས་ཅད་བསྲེགས་སྦྱང་མི་སྣང་བར་བྱས། གསུང་གི་
སྒྲ་འབྲུག་སྟོང་ལྡིར་བ་ལྟ་བུ་ནི་ གྲགས། ཐུགས་ཀ་ནས་རྡོ་རྗེ་མཐིང་ཀ་འོད་
འབར་བ་ཞིག་བྱུང་ནས་རྒྱལ་པོ་ཉིད་ཀྱི་ཐུགས་ཀར་ཐིམ། ཉི་མ་འོད་འབར་བ་
ཞིག་ཤར་ནས་སྤྱི་བོར་ཐིམ། ཟླ་བ་འོད་འབར་བ་ཞིག་ཤར་ནས་ཞབས་ཀྱི་
མཐིལ་དུ་ཐིམ། སྣང་སྲིད་ཐམས་ཅད་རྒྱལ་པོ་ཉིད་ཀྱི་ལྟོ་བ་ན་འཕྱོ་བ་རྨིས་
གཉིས་པ་ནི། སངས་རྒྱས་ཐམས་ཅད་ཉི་མ་ལ་ཞོན་ནས་གསེར་གྱི་
འཁོར་ལོ་བསྐོར་ཞིང་ཆོས་ཀྱི་བགྲོ་བ་མཛད་པས་སྲིད་པ་གསུམ་གྱི་ཁ་ལོ་སྒྱུར་
བར་རྨིས་སོ། །གསུམ་པ་ནི། ནམ་མཁའ་ངོས་ལ་སྤྲིན་གསེར་གྱི་ཁ་དོག་ཅན་
ནི་འཐིབ། ཆོ་འཕྲུལ་གྱི་འབྲུག་སྒྲ་གོ་བར་སླ་ཞིང་ སྙན་པས་ཚིམ་པར་ནི་
གྲགས། རིན་པོ་ཆེ་སྣ་ཚོགས་ཀྱི་ན་བུན་ནི་འཐུལ། བེ་ཌཱུརྱ་སྔོན་པོའི་འོད་ཟེར་
ནི་འཕྲོས། སྣང་སྲིད་གསལ་བའི་གློག་ནི་འགྱུ། རིན་པོ་ཆེ་ཚོགས་ཀྱི་ཆར་ཆེན་
པོ་འབབ་པ་ཞིག་རྨིས་སོ། །བཞི་པ་ནི། འཇིག་རྟེན་གྱི་ཁམས་ཐམས་ཅད་དག་
པའི་ཞིང་དུ་གྱུར། རིན་པོ་ཆེའི་སྒྲོན་མ་འབར་བས་སྣང་སྲིད་ཀྱི་མུན་པ་མུན་
ནག་ཐམས་ཅད་ནི་བསལ། བདུད་རྩིའི་ཆུ་རྒྱུན་འབབ་པས་སེམས་ཅན་གྱི་
-61-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༨༥༽
ལས་དང་ཉོན་མོངས་པ་ཐམས་ཅད་ནི་སྦྱངས། འགྲོ་བ་ཐམས་ཅད་རྡོ་རྗེ་རྣལ་
འབྱོར་ཆེ་གེ་མོ་ཞེས་བྱ་བའི་སྒྲ་དི་རི་རི་སྒྲོག་པ་རྨིས་སོ། །ལྔ་པ་ནི། སྤྲིན་གྱི་
ནང་ནས་ཉི་མ་རིམ་པ་སྣ་ཚོགས་ཀྱི་འོད་ཟེར་ཤར་བའི་དཀྱིལ་ནས་རིན་པོ་ཆེ་
སྨུག་པོའི་དཔལ་བེའུའི་སྒྲོམ་བུ་འོད་འབར་ཞིང་ཕྱི་ནང་གསལ་བའི་ནང་ནས།
གསེར་གྱི་གླེགས་བམ་བེ་ཌཱུརྱ་ཞུན་མས་བྲིས་པ་མང་པོ་སྐར་མདའ་ཐང་ལ་
ལྷུང་བ་བཞིན་དུ་བབས་ པ་རྨིས་སོ། །དྲུག་ པ་ནི། གླེགས་བམ་ དེ་ དག་ལ་
སངས་ རྒྱས་ དང་། བྱང་ཆུབ་སེམས་ དཔའ་ མང་ པོ་དང་། རིག་ པ་ འཛིན་ པ་
དང་། ལྷ་དང་ལྷ་མོ་དཔག་ཏུ་མེད་པས་ཡོན་ཏན་གྱི་སྒྲ་མངོན་པར་སྒྲོགས་ཤིང་
མཆོད་པ་འབུལ་ལ་རོལ་མོའི་སྤྲིན་ཕུང་མང་པོ་དང་བཅས་ནས་བསྐོར་བ་བྱེད་
པ་རྨིས་སོ། བདུན་པ་ན། ནམ་མཁའ་ལས་ལུང་སྟོན་པའི་སྒྲ་གྲགས་པ། ལས་
དང་སྐལ་བར་རབ་ལྡན་ཅིང་། །རྒྱལ་བས་འབྱུང་བར་ལུང་བསྟན་པ། །བསོད་
ནམས་ཆེན་པོའི་དྲྭ་མ་ཁྱོད། །སྤྲུལ་པས་ཇི་ལྟར་ལུང་བསྟན་བཞིན། །ད་ལྟའི་
དུས་ལ་འདིར་བབས་ཀྱིས། །འཁོར་བ་སྙིང་པོ་བྱ་བའི་ཕྱིར། །ང་ཡི་ཆོ་འཕྲུལ་
བྱིན་རླབས་ཀྱིས། །བསྟན་པའི་སྙིང་པོ་དམ་པ་ཞིག །སྐལ་ལྡན་ཁྱོད་ལ་བགྲོ་
བར་བྱ། །ཞེས་ པ་ རྨིས་ སོ། །དེ་ནས་ མནལ་ དེ་ སད་ དེ་ རབ་ཏུ་དགྱེས་ཏེ།
འཁོར་རྣམས་ལ་རྨི་ལམ་གྱི་དོན་བཀའ་སྩལ་པ། མདང་སུམ་བདག་ལ་རྨི་ལམ་
འདི་ལྟར་བྱུང་། །མ་ལ་ཡ་རི་གནམ་ལྕགས་འབར་བའི་རྩེ། །ཕྱག་ན་རྡོ་རྗེའི་ཕོ་
བྲང་གནས་བཞུགས་ཏེ། །སྐུ་ལས་འོད་འཕྲོས་སྣང་སྲིད་བྱི་དོར་བྱས། །གསུང་
གི་སྒྲ་ཡིས་འཇིག་རྟེན་གཡོ་ཞིང་འགུལ། །ཐུགས་ལས་འོད་བྱུང་བདག་གི་
ཐུགས་ཀར་ཐིམ། །ཉི་ཟླ་སྤྱི་བོ་རྐང་པའི་མཐིལ་དུ་ཐིམ། །བདག་གི་ལྟོ་ན་སྣང་
-62-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
སྲིད་ འཕྱོ་བ་རྨིས། །དང་ པོ་ འདི་ རྨིས་བག་ཆགས་བྱང་བའི་ལྟས། །དེ་ནས་
བདག་ ལ་ སངས་རྒྱས་མང་པོ་རྣམས། །རྨད་བྱུང་གསང་བའི་དོན་ལ་བགྲོ་
མཛད་དེ། །ཉི་ཟླ་པདྨ་སེངྒེའི་ཁྲི་སྟེང་ན། །ཆོས་ཀྱི་འཁོར་ལོ་འགྲོ་ལ་བསྐོར་བ་
རྨིས། །གཉིས་པ་ཡིན་ཏེ་ཆོས་ལ་དབང་ཐོབ་ལྟས། །དེ་ནས་མཁའ་ལ་རིན་
ཆེན་ སྤྲིན་འཁྲིགས་ ཏེ། །སྙན་ པའི་ འབྲུག་ བསྒྲགས་ གསལ་བའི་ གློག་ འགྱུ་
ཞིང་། །རིན་ཆེན་ཆོས་ཀྱི་ཆར་ཆེན་བབས་པ་རྨིས། །གསུམ་པ་ཡིན་ཏེ་རབ་ཏུ་
དགེ་བའི་མཆོག །ཐུགས་རྗེས་འགྲོ་ལ་ཆོས་ཀྱི་ཆར་འབེབས་ལྟས། །དེ་ནས་
འཇིག་རྟེན་རིན་ཆེན་གང་བྱས་ཏེ། །ནོར་བུ་འོད་འབར་འགྲོ་བའི་མུན་པ་
བསལ། །བདུད་ རྩི་ སྨན་ གྱི་ ཆུ་རྒྱུན་འབབ་པ་ཡིས། །འཁོར་བའི་ནད་རྙིང་
གཏན་ དུ་ བྱང་ བྱས་ ནས། །འགྲོ་ ཀུན་ རྣལ་ འབྱོར་ ཞེས་ ནི་ གྲགས་ པར་
འགྱུར། །བཞི་པ་ཡིན་ཏེ་འདི་ཡང་དགེ་བའི་ལྟས། །འགྲོ་ཀུན་རྣལ་འབྱོར་གྲལ་
དུ་བཞག་པ་ཡིན། །ཉི་མའི་སྙིང་པོ་འོད་ཟེར་འབར་བ་ནས། །དཔལ་བེའུའི་
སྒྲོམ་ གྱི་ནང་ནས་གླེགས་བམ་ནི། །གསེར་ལ་བེཌཱུརྱ་ཡི་ལེགས་བྲིས་པ། །
དངོས་སུ་སྣང་བ་ཡིན་ཏེ་ལྔ་པ་ཡིན། །ཆོས་ཀྱི་རྒྱལ་པོར་དབང་ནི་བསྐུར་བའི་
ལྟས། །དྲུག་པའི་རྨི་ལམ་གླེགས་བམ་དེ་དག་ལ། །སངས་རྒྱས་བྱང་སེམས་
རིག་ འཛིན་མང་ པོའི་ ཚོགས། །ཡོན་ཏན་སྒྲ་ སྒྲོགས་མཆོད་ཅིང་ བསྐོར་ བ་
རྨིས། །རྨད་བྱུང་ཆེན་པོར་སྟོན་པའི་སྔ་ལྟས་ཡིན། །ཐ་མ་ནམ་མཁའི་དབྱིངས་
ཀྱི་སྤྲིན་རུམ་ནས། །ཆོ་འཕྲུལ་རང་སྒྲ་བདག་ལུང་སྟོན་པའི་ཚིག །རིམ་པར་
གསང་བ་དམ་པའི་སྒྲ་སྒྲོགས་རྨིས། །གསང་བ་དམ་པ་རྒྱ་ཆེར་སྒྲོགས་པའི་
ལྟས། །ཞེས་གསུངས་པས་འཁོར་རྣམས་ཀྱང་ངོ་མཚར་དུ་གྱུར་ཏོ། །དེ་ནས་ཕོ་
-63-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བྲང་གི་རྩེར་བྱོན་ཏེ་ཆོ་འཕྲུལ་དེ་དག་གི་ས་ལ་དམིགས་ནས་ཉིན་རེ་ཞིང་
མཆོད་པ་ཆེན་པོ་བྱེད་ཅིང་ཕྱག་ན་རྡོ་རྗེ་ཟླ་བ་དྲུག་ཏུ་བསྒྲུབས་པས། ཙནྡན་
ལས་གྲུབ་པའི་ཕྱག་ན་རྡོ་རྗེའི་སྐུ་གཟུགས་གཅིག་ནམ་མཁའ་ལས་རང་བྱོན་ཏེ་
རྒྱལ་ པོའི་ ཕྱག་ ཏུ་ བབས་ པས་ དགྱེས་ཏེ། སྔོན་ ཚེ་ གོང་ ནས་ བསྒྲུབས་པ་
ཡིས། །ལས་ཀྱི་མཇལ་བའི་ལྷ་མཆོག་འདི། །བསྐལ་པ་བརྒྱར་ཡང་མི་གཏོང་
ངོ༌། །མོས་པའི་སྟོབས་ཀྱིས་ལྷ་མཆོག་འཛིན། །ཞེས་གསུངས་ཏེ་མཆོད་པས།
རྨི་ལམ་དང་མཐུན་པར་ཕོ་བྲང་གི་རྩེར་གླེགས་བམ་མང་པོ་བབས་ཏེ་དེ་དག་
ལ་མཆོད་ཅིང་བརྟགས་པས། །སྒྱུ་འཕྲུལ་རྒྱས་པ་ལེའུ་བརྒྱད་ཅུ་རྩ་གཉིས་པ་
ནས། རྡོ་རྗེ་སེམས་དཔའ་སྒྲུབ་པའི་ལེའུ་རྟོགས་པར་གྱུར་ཏོ། །འདིར་ཁ་ཅིག་
གོ་བ་མ་རྙེད་དེ། རྒྱལ་པོ་ཨུ་པ་རཱ་ཛ་ལ་གླང་པོ་ཆེ་ལ་བཀལ་ཏེ་བལྟར་བཅུག་
པར་འདོད་པ་ནི་མི་འཐད་དེ། རྒྱལ་པོ་ཉིད་རིག་འཛིན་དམ་པ་ཡིན་གྱི་ཐ་མལ་
པ་མ་ཡིན་པའི་ཕྱིར་རོ། །དེ་ལྟར་བསྟན་པ་ནི་འགྲོ་བ་རྣམས་ཡིད་ཆེས་པ་ཙམ་
ལས་དོན་ལ་ཕྱག་ན་རྡོ་རྗེའི་སྤྲུལ་པར་བསྟན་ནོ། །དེ་ནས་བསྒྲུབ་པ་མཛད་
པའི་ཚུལ་བསྟན་པས། རྡོ་རྗེ་སེམས་དཔས་ཞལ་གཟིགས་ཏེ་དངོས་གྲུབ་ཅི་
འདོད་བཀའ་བསྩལ་པས། གླེགས་བམ་འདི་རྣམས་ཀྱི་དོན་རྟོགས་པར་འཚལ་
ལོ། །ཞེས་གསོལ་པས། རིགས་ཀྱི་བུ་ཁྱོད་ཀྱི་སྟོན་པ་ཕྱག་ན་རྡོ་རྗེ་བྱོན་ནས་
འདི་དག་གི་དོན་མངོན་དུ་འབྱིན་པར་འགྱུར་རོ་ཞེས་མི་སྣང་བར་གྱུར་ཏོ། །དེ་
ནས་མ་ལ་ཡའི་རྩེར་ཕྱག་ན་རྡོ་རྗེ་ མངོན་སུམ་དུ་བྱོན་ནས་རོལ་པ་བརྟུལ་
ཤུགས་ཀྱི་སྤྱོད་པ་མཛད་དོ། །དེའི་འཁོར་དམ་པའི་རིགས་ཅན་རྣམས་ཀྱིས་
གསོལ་པ། ཨེ་མ་ངོ་མཚར་རྨད་རེ་ཆེ། །སྐྱེས་བུ་ཆེན་པོ་ཁྱོད་སུ་ཞིག །གང་
-64-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ནས་བྱོན་ཏེ་གང་ལྟར་བྱུང་། །གང་ལ་བརྟེན་ནས་གང་དུ་བྱོན། །དོན་དང་ཆེད་
ཀ་ཅི་ཞིག་མཆིས། །ཞེས་པའི་ལན་དུ་བཀའ་སྩལ་པ། ད་ནི་ཅིས་ཀྱང་མི་
བསྐྱོད་དེ། །མི་འཁྲུག་རྡོ་རྗེ་སེམས་དཔའ་ཡིན། །སྙིང་རྗེ་གཡོ་ཞིང་བསྐྱོད་པས་
ན། །སྲིད་ པ་ གསུམ་ གྱི་ གཉེན་གཅིག་པུ། །ཞེས་ པ་ ལ་ སོགས་ པས་འཁོར་
རྣམས་ ཡི་ རང་བར་མཛད་དོ། །འཁོར་རྣམས་ ཀྱིས་ སླར་ གསོལ་པ། མཚན་
མོའི་མུན་ནག་སྤྲིན་རུམ་ན། །གློག་འགྱུ་བར་སྣང་སྟོན་པ་ལྟར། །ཐོག་མ་ཐ་མ་
མེད་པ་ཡི། །དེ་བཞིན་ཉིད་ཀྱི་དབྱིངས་ཉིད་ནས། །རྣམ་དག་ལམ་ཆེན་འདི་
ཉིད་དུ། །བྱུང་བའི་སྐྱེས་བུ་དོན་གྲུབ་ཁྱོད། །དམ་པ་རྣམས་ཀྱི་གསང་འཛིན་
ཅིང་། །གསང་ བ་ དམ་ པའི་ བདག་ པོར་ གྲགས། །ཞེས་ པ་ ལ་ སོགས་ པས་
བསྟོད་ནས། །དམ་པའི་སྒྲོན་མ་ཇི་ལྟར་ནུབ། །དམ་པའི་གསང་ལུང་ཇི་ལྟར་
བྱུང་། །ཞེས་པ་ལ་སོགས་པ་དྲུག་གི་ལན་དུ། གསང་སྔགས་ཀྱི་བྱུང་ཚུལ་བཅུ་
གཉིས་ ཀྱིས་གཏན་ལ་ཕབ་ནས། རྒྱུད་སྡེ་ནམ་མཁའ་དང་མཉམ་པ་རྣམས་
གསུངས་ཤིང་དབང་བསྐུར་བའང་མཛད་དོ། །དེ་དག་གི་བཀའ་བསྡུ་བའི་
གྲོགས་ཀྱང་ལང་ཀའི་བདག་པོས་བྱས་སོ། །ལོ་རྒྱུས་ཁ་ཅིག་ནས་དགེ་སློང་ཀུ་
ཀུ་རཱ་ཛས་རྡོ་རྗེ་སེམས་དཔའ་བསྒྲུབས་པས་ཞལ་མཐོང་ཟེར་བ་ཡང་མ་དག་
སྟེ། རྒྱལ་པོ་ཛ་ཞེས་བྱ་བ་ལ། །ཕྱག་ན་རྡོ་རྗེས་སྟོན་པར་བྱེད། །ཅེས་པ་དང་
འགལ་ཞིང་། རྨི་ལྟས་ཀྱང་རྒྱལ་པོ་ཉིད་ལ་བྱུང་བའི་ཕྱིར་རོ། །ཡང་ཁ་ཅིག་
རྒྱལ་པོ་ཛནི་ཨོ་རྒྱན་གྱི་རྒྱལ་པོ་ཨིནྡྲ་ བྷོ་དྷིར་འདོད་པ་ཡང་མི་རིགས་ཏེ།
འཛམ་གླིང་ཤར་ལྷོའི་ཕྱོགས་མཚམས་ཀྱི། །ཞེས་པས་ཕྱོགས་འགལ་བའི་ཕྱིར་
རོ། །སྐབས་འདིར་གསར་མ་བ་ཁ་ཅིག་ན་རེ། སློབ་དཔོན་ལ་མ་ལྟོས་པར་
-65-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གླེགས་བམ་ལ་བརྟེན་ནས་ལྷ་བསྒྲུབས་པས་ལྷའི་ཞལ་མཐོང་ཟེར་བ་མི་འཐད་
དེ། བཀའ་ལ་ རས་ཆོད་ འགྱུར་ བ་དང་། བླ་མ་ལས་མ་ ཐོས་ པས་ཆོས་ལ་
ཁུངས་མེད་པ་དང་། དབང་མ་བསྐུར་བས་ལམ་ལ་གཞི་མེད་པར་འགྱུར་བ་
དང་། ལུང་བསྟན་པ་འདི་ཡང་ཁྱོད་ཀྱི་མདོ་སྒྱུ་འཕྲུལ་ལ་སོགས་འབྱུང་བའི་
ལུང་བསྟན་མ་ཡིན་གྱི། རྒྱ་གར་ཤར་ཕྱོགས་ཀྲི་ཏི་ཀ་རའི་གྲོང་ཁྱེར་དུ། རྒྱལ་
པོ་རབ་གསལ་ཟླ་བ་ལ། ཕྱག་ན་རྡོ་རྗེས་རྣལ་འབྱོར་གྱི་རྒྱུད་བསྟན་པའི་ལུང་
བསྟན་ཡིན་ཏེ་ཁུང་ནི་སྡོམ་པ་ཕྱི་མའི་རྒྱུད་ན་ཡོད་ཅེས་ཟེར་རོ། །དེ་ཡང་ཁྱེད་
ཅག་ནི་ཕྱིན་ཅི་ལོག་གི་ལིང་ཐོག་གིས་བློ་གྲོས་ཀྱི་མིག་ལྡོངས་པར་ཟད་ཀྱི།
ཚུལ་འདི་ལ་བརྒལ་དུ་རུང་བ་མ་ཡིན་ཏེ། རྒྱལ་སྲས་ཆེན་པོ་པདྨ་འབྱུང་གནས་
ལ་སོགས་པའི་གྲུབ་ཆེན་རྣམས་བྱོན་ཅིང་སྔོན་གྱི་ལོ་པཎ་རྒྱལ་བློན་བྱང་ཆུབ་
སེམས་དཔའ་རྣམས་ཀྱིས་ཡིད་ཆེས་པའི་གནས་སུ་བཟུང་ན། ཁྱེད་ཀྱི་ལོག་
རྟོག་གིས་ ཇི་ཞིག་དཀྲུག་ཏུ་ཡོད། འོན་ཀྱང་ལན་མདོ་ཙམ་ཞིག་བརྗོད་ན།
སློབ་དཔོན་ལ་མ་ལྟོས་པར་གླེགས་བམ་ལ་བརྟེན་ནས་ལྷ་བསྒྲུབས་པས་ཞལ་
མི་མཐོང་བའང་མི་འཐད་དེ། སངས་རྒྱས་ཀྱི་སྤྲུལ་པ་ནི་གང་ལ་གང་འདུལ་དུ་
སྣང་བས་གླེགས་བམ་གྱིས་འདུལ་ན་དེར་སྣང་བ་མི་འགལ་བས། གླེགས་བམ་
ཉིད་སློབ་དཔོན་དུ་འགྱུར་བའང་མི་འགལ་མོད། རྒྱལ་པོ་ཉིད་དེ་ལ་དབང་བའི་
རིགས་ ལྡན་དུ་བཤད་ཅིང་། ཕྱག་ན་རྡོ་ རྗེའི་ སྤྲུལ་ པར་ གྲགས་ཏེ། དེས་ མི་
དབང་ན་ནམ་ཡང་ཆོས་ལ་དབང་བའི་གང་ཟག་རྒྱུན་ཆད་པའི་སྐྱོན་ཡོད་ཅིང་།
བླ་མ་ལས་མ་ཐོས་པས་ཆོས་ལ་ཁུངས་མེད་ཅེས་ཟེར་བ་ནི་མིའི་བླ་མ་ལས་མ་
ཐོས་ཀྱང་། ཕྱག་ན་རྡོ་རྗེ་དངོས་སུ་རོལ་པ་བརྟུལ་ཞུགས་ཀྱིས་བྱོན་ནས་ཆོས་
-66-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
བསྟན་དབང་བསྐུར་བས་ལམ་ལ་གཞི་མེད་པ་ག་ལ་སྲིད། གལ་ཏེ་མིའི་བླ་མ་
མེད་པས་ཡིད་མི་ཆེས་ན། ཁྱོད་ཀྱིའང་ཏེ་ལོ་པས་རྡོ་རྗེ་འཆང་ལས་ཐོས་པ་དེ་
ལ་སུ་ཞིག་ཡིད་བརྟན་དུ་རུང་། དེ་བཞིན་དུ་རྡོ་རྗེ་དྲིལ་བུ་བས་བདེ་མཆོག་
ལས་དངོས་སུ་བརྒྱུད་པའང་མཚུངས་སོ། དེ་དག་གྲུབ་པ་ཆེན་པོ་ལ་ཡིན་ནོ་ཞེ་
ན། འདིར་ཡང་མཚུངས་པ་ཁོ་ན་སྟེ། རྒྱལ་པོ་ཉིད་གྲུབ་པ་ཆེན་པོ་དངོས་ཡིན་
པ་ཁོ་ནའོ། །ལུང་བསྟན་པ་ལའང་ངེད་ཀྱི་མདོ་སྒྱུ་འཕྲུལ་ལ་མ་ཡིན་ཞེས་རྣམ་
པར་བཅད་པའི་ལུང་ཅི་ཞིག་ཡོད། གལ་ཏེ་རྣལ་འབྱོར་གྱི་རྒྱུད་བྱུང་བ་ཡིན་དུ་
ཆུག་མོད། དེའི་ཚེ་གསང་བདག་གིས་མདོ་སྒྱུ་འཕྲུལ་ལ་སོགས་པ་མ་གསུངས་
པའི་ཚད་མ་ཅི་ཞིག་ཡོད། ཆོས་ལ་ཁུངས་ཀྱང་ཤིན་ཏུ་ཡོད་དེ། རྒྱལ་བས་ལུང་
བསྟན་ཅིང་གསང་བདག་གིས་དངོས་སུ་བྱིན་གྱིས་བརླབས་ཏེ་གྲུབ་ཆེན་དུ་མ་
རིམ་གྱིས་བྱོན་པའི་ཕྱིར་རོ། །གལ་ཏེ་དེ་ལྟར་གྱུར་པ་ལའང་ཡིད་མི་ཆེས་ན།
མཁའ་འགྲོ་མའི་གླིང་ནས་གླེགས་བམ་བརྐུས་ནས་འཛམ་བུའི་གླིང་དུ་དར་
བར་བྱས་པ་དང༌། བྱང་ཤམ་བྷ་ལར་ཆོས་འཚོལ་བ་ལ་ལྷོ་ཕྱོགས་ཀྱི་རྒྱ་མཚོར་
ཞུགས་པ་དང་། སྔོན་དུ་བདག་མེད་མ་ལ་བརྟགས་གཉིས་གསན་ནས། ཕྱིས་
ཌོམ་བྷི་ཧེ་རུ་ཀས་ཨོ་རྒྱན་ནས་བཙལ་བ་ལ་སོགས་པ་རང་རང་གི་ལོ་རྒྱུས་
འགལ་བ་ཅན་དེ་དག་ཁྱོད་ལ་ཡོད་པས་སུ་ཞིག་ཡིད་ཆེས་སུ་རུང་། གལ་ཏེ་
ཁྱོད་ཀྱི་རྩོད་པས་ངེད་ཀྱི་ཆོས་ལ་སྐྱོན་ཡོད་ན། མུ་སྟེགས་པས་ནང་པའི་ཆོས་
ལ་རྩོད་ན་སངས་རྒྱས་ཀྱི་ཆོས་རྣམས་སྐྱོན་ཅན་དུ་འགྱུར་བ་དང་། ཁྱེད་རང་
ཆོས་སུ་རློམ་པའི་གུར་བརྟགས་སམ་བྷུ་ཏྲ་ལ་སོགས་པའང་ངེད་ཀྱི་རྩོད་པ་བྱས་
ན་ཆོས་མ་ཡིད་པར་འགྱུར་ཞིང་། ཕན་ཚུན་རྩོད་ཅིང་མཐུན་སྣང་དུ་མ་གྲུབ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པས་ཆོས་མ་ཡིན་ན། ཉན་ཐོས་གྱེས་པ་བཅོ་བརྒྱད་ཀྱང་ངེད་ཀྱི་འདི་ཡིན་གྱིས་
གཞན་གྱི་ལྟར་མ་ཡིན་ཞེས་རྩོད་པས་ཆོས་མ་ཡིན་པར་འགྱུར་ཏེ། དེ་ལྟར་མ་
ཡིན་པར་ཐམས་ཅད་སངས་རྒྱས་ཀྱི་ཆོས་སུ་གཅིག་པ་བཞིན་ནོ། །དེ་བས་ན་
ཆོས་དང་གང་ཟག་ལ་སྐུར་པ་གདབ་པར་མི་བྱ་སྟེ། དཀོན་མཆོག་བརྩེགས་པ་
ལས། དགེ་སློང་དག་ང་འམ་ང་འདྲ་བས་གང་ཟག་དང་ཆོས་ཀྱི་ཚོད་གཟུང་
བར་བྱ་ཡི། གཞན་གྱིས་ནི་མ་ཡིན་ཏེ། སྒྲིབ་པ་རྣམས་ཀྱི་ནང་ནས་ཤིན་ཏུ་ལྕི་
བའི་ཕྱིར་དང་། རྣམ་པར་ལྟུང་བ་ཆེན་པོ་ཉམས་སུ་མྱོང་བར་འགྱུར་དུ་འོང་
བའི་ཕྱིར་རོ། །ཞེས་པ་དང་། རྒྱུད་བླ་མ་ལས་ཀྱང་། གང་ཞིག་ཡིད་ནི་ཆོས་ལ་
སྡང་བ་དེ་ལ་ཐར་བ་ག་ལ་ཡོད། །ཅེས་པ་དང་། མདོ་སྡེ་རྒྱན་ལས་ཀྱང་། ཡིད་
ཀྱི་ཉེས་པ་རང་བཞིན་གདུག་པ་སྟེ། མི་རིགས་པ་ཡི་གཟུགས་ལའང་མི་རིགས་
ན། །ཐེ་ཚོམ་ཟ་བའི་ཆོས་ལ་སྨོས་ཅི་དགོས། །དེ་བས་བཏང་སྙོམས་བཞག་
ལེགས་ཉེས་པ་མེད། །ཅེས་སོ། །དེའི་ཕྱིར་ཆོས་ཀྱི་རྣམ་གྲངས་བསམ་གྱིས་མི་
ཁྱབ་པས། ཁྱེད་ཀྱི་ལུགས་དང་ངེད་ཀྱི་ལུགས་གཉིས་ཀ་ལྟར་ཡིན་པས་འགལ་
བ་ཅི་ཞིག་ཡོད། དེ་གཉིས་ཀའང་ སངས་ རྒྱས་ ཀྱི་བསྟན་ པར་ གཅིག་ཅིང་།
ཉེས་སྤྱོད་སྤོང་པ་དང་། དགེ་བ་སྒྲུབ་པར་ཁྱད་མེད་པའི་ཕྱིར་རོ། །འཕགས་པ་
ཡོངས་སུ་མྱ་ངན་ལས་འདས་པ་ཆེན་པོའི་མདོ་ལས་ཀྱང་། བཀའ་སྩལ་པ།
ཀུན་དགའ་བོ་ང་ཡོངས་སུ་མྱ་ངན་ལས་འདས་ནས། སླད་མའི་ཚེ་སླད་མའི་
དུས་ན། གང་དག་ཕན་ཚུན་གཤེ་ཞིང་འགྱེད་ལ། འདི་དག་ནི་ཆོས་སོ། །འདི་
དག་ནི་ཆོས་མ་ཡིན་པའོ། །ཁྱེད་ཅག་ནི་ཕྱིན་ཅི་ལོག་པའོ་ཞེས་རྩོད་ན། གཞི་
དེས་འོག་ནས་འོག་ཏུ་འགྲོ་བར་འགྱུར་རོ། །ཀུན་དགའ་བོ། དེ་ལ་དེ་བཞིན་
-68-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
གཤེགས་པ་འབའ་ཞིག་ཚད་མ་ཡིན་ཏེ། འདི་ལྟར་འདུལ་བ་ལ་འཇུག །མདོ་
སྡེ་ལ་འབབ། མངོན་པའི་མཚན་ཉིད་དང་མི་འགལ་བ་དེ་ནི་ཆོས་སོ། །གཞན་
ནི་ཆོས་མ་ཡིན་པའོ། །ཡང་འདི་ལྟར་དེ་བཞིན་གཤེགས་པའི་རྗེས་སུ་སློབ་ཅིང་
མི་ དགེ་ བ་ སྤོང་། དགེ་བ་སྒྲུབ། ཐར་ པ་ ཡང་ དག་ པར་ གཞོལ་ བ་ནི་ཆོས་
སོ།།གཞན་ནི་ཆོས་མ་ཡིན་པའོ། །དེ་བཞིན་དུ་ཐབས་དང་ཐབས་ལ་མཁས་
པས་རང་དང་གཞན་གྱི་དགོས་པ་སྒྲུབ་ཅིང་ཉོན་མོངས་པ་སེལ་བ་དེ་ནི་ཆོས་
སོ། །གཞན་ནི་ཆོས་མ་ཡིན་པའོ། །ཞེས་ལ་སོགས་པ་རྒྱ་ཆེར་འབྱུང་བ་ལྟར་
ཤེས་པར་བྱ་སྟེ། ཆོས་དང་གང་ཟག་ལ་ནམ་དུའང་སྐུར་པ་གདབ་པར་མི་བྱ་སྟེ།
སངས་རྒྱས་ཀྱི་ཆོས་ཀྱང་མཐའ་ཡས་ཤིང་། རང་གི་ཁོང་དུ་ཆུད་པ་ཡང་ཅུང་
ཟད་ཅིག་ལས་མདོ་དང་རྒྱུད་ཀྱི་མིང་ཙམ་ཡང་མ་ཐོས་པ་ལ་བསམ་གྱིས་མི་
ཁྱབ། ཁྲོན་ནང་གི་སྦལ་པས་རྒྱ་མཚོའི་ཚད་དཔག་པ་དང་འདྲ་བར། ཐམས་
ཅད་གཟིགས་པའི་རྒྱལ་བ་སྲས་དང་བཅས་པ་རྣམས་མངོན་སུམ་ན་བཞུགས་
པས། བདག་གིས་དེ་ལྟར་ཚད་བཟུང་དུ་ག་ལ་རུང་། གང་དག་སེམས་ཅན་གྱི་
བློ་ཐར་བར་འདྲེན་པ་དེ་དག་ཐམས་ཅད་སངས་རྒྱས་ཀྱི་ཆོས་སུ་གསུངས་ཏེ།
དཀོན་མཆོག་བརྩེགས་པ་ལས། ང་ནི་གདུལ་བྱའི་འཇིག་རྟེན་བསམ་ཡས་
སུ། །སེམས་ཅན་ཁམས་དང་འགྲོ་བའི་མོས་པ་དང༌། །དབང་པོའི་རིམ་པས་
སྐྱེ་རྒུའི་དོན་བྱས་ཏེ། མིང་དང་ཚིག་འབྲུ་རྣམ་པར་གྲངས་མེད་ཅིང་། །དབྱངས་
ཀྱང་མཐའ་ཡས་ཤིན་ཏུ་གོ་བར་བྱ། ལ་ལར་ཚངས་དང་དེ་བཞིན་དབང་པོ་
དང༌། །མི་དང་ལྷ་དང་མིའམ་ཅི་དང་ཀླུ། ཁྱབ་འཇུག་དང་ནི་དགེ་སྦྱོང་བྲམ་ཟེ་
དང་། །གཙང་མའི་གཟུགས་སུ་སྣང་བས་དོན་བྱས་ཏེ། །ལ་ལར་ཉེ་བའི་རིག་
-69-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བྱེད་ ཡན་ ལག་ དང༌། །མཆོད་ སྦྱིན་ སྒྱུ་ རྩལ་ བསྟན་ བཅོས་ གྲངས་ མེད་
བསྟན།།ཁ་ཅིག་ལ་ནི་སངས་རྒྱས་ཆོས་རྣམས་སོ། །མི་རྟག་སྡུག་བསྔལ་སྟོང་
བདག་མེད་པར་བསྟན། །དེ་དག་གྲངས་ཀྱང་ཤིན་ཏུ་ཚད་མེད་དེ། །འགྲོ་བའི་
སེམས་ཀྱིས་སྤྱོད་ཡུལ་མཐུན་པར་སྣང་། །ཞེས་པ་ལ་སོགས་རྒྱ་ཆེར་གསུངས་
སོ། །ད་ནི་སྐབས་ ཀྱི་དོན་ཉིད་བཤད་དེ། རིག་ འཛིན་གྱི་རྒྱལ་པོ་ ཛས། ཨོ་
རྒྱན་གྱི་རྒྱལ་པོ་ཨིནྡྲ་བྷུ་ཏི། ཟ་ཧོར་གྱི་རྒྱལ་པོ་ཨུ་པ་རཱ་ཛ། ཡུལ་དབུས་ཀྱི་དགེ་
སྦྱོང་ཀུ་ཀུ་རཱ་ཛ་གསུམ་ལ་བཤད་དེ། དེ་ཐམས་ཅད་ཀྱང་སྐུ་ཚེ་དེ་ཉིད་ལ་ལྷུན་
གྱིས་གྲུབ་པའི་རིག་འཛིན་གྱི་ས་ལ་གཤེགས་སོ། །ཨིནྡྲ་བྷུ་ཏིས་སྲས་ཤཱཀྱ་བྷུ་
ཏི་དང༌། སྲས་མོ་གོ་མ་དེ་བཱི་ལ་བཤད་དེ། དེ་གཉིས་ཀྱང་རྣམ་པར་སྨིན་པའི་
རིག་འཛིན་གྱི་གྲལ་ལ་འཁོད་དོ། །ཀུ་ཀུ་རཱ་ཛས་རྒྱུད་སྡེ་བཅོ་བརྒྱད་དུ་ཕྱེས་
ནས། ནཱ་གརྫུ་ན་དང་། དྲང་སྲོང་གྷ་ཤཱི་ཏ་ལ་བཤད་དེ། ཕྱག་རྒྱ་ཆེན་པོའི་
རིགའཛིན་ཐོབ་བོ། །རྒྱུད་སྡེ་བཅོ་བརྒྱད་ནི། རྩ་བའི་རྒྱུད་སྡེ་དྲུག །ཕྱི་མ་དྲུག
ཕྱི་མའི་ ཕྱི་མ་དྲུག་གོ །ནཱ་གརྫུ་ནས། པདྨ་སཾབྷ་ཝ། དེས་བི་མ་ལ་མི་ཏྲ་ལ་
བཤད་དེ། འདི་གཉིས་ཀྱང་གདུལ་བྱའི་དོན་དུ་པཎྜི་ཏར་སྣང་ཡང་། ངོ་བོ་ལྷུན་
གྱིས་གྲུབ་པའི་རིག་འཛིན་དངོས་ཡིན་ནོ། །ཡང་སྲས་མོ་གོ་མས་བི་ཏྲི་ཀ་མ་ལ།
དེས་སངས་རྒྱས་གསང་བ་ལ་གསུངས་ཏེ། འདི་གཉིས་ནི་ཚེ་ལ་དབང་བའི་
རིག་འཛིན་ལ་གནས་སོ། །ཡང་དྲང་སྲོང་བྷ་ཤཱི་ཏས་པྲ་ཧ་སྟི་ལ་བཤད། འདིས་
ཀྱང་ཕྱག་རྒྱ་ཆེན་པོའི་རིག་འཛིན་བརྙེས་སོ། དེས་ཀྱང་སློབ་དཔོན་ཆེན་པོ་པདྨ་
ལ་གསུངས་སོ། །འདི་དག་ལ་ཁ་ཅིག་གང་ཟག་སྙན་བརྒྱུད་དུ་འདོད་པ་མི་
འཐད་དེ། ལ་ལ་ནི་རྒྱུའི་རིག་འཛིན་ཡིན་ལ། ཕལ་ཆེར་ཕྱག་རྒྱའི་རིག་འཛིན་
-70-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
མང་ཞིང་། པདྨ་དང་བི་མ་ལ་ནི་ལྷུན་གྲུབ་ཀྱི་ས་ལ་བཞུགས་ནས་སེམས་ཅན་
གྱི་དོན་དུ་པཎྜི་ཏར་སྣང་བ་སྟེ་འཕོ་བ་ཆེན་པོའི་སྐུར་བཞེངས་པ་ཡིན་ནོ། །
གསུམ་པ་གང་ཟག་སྙན་ཁུངས་སུ་བརྒྱུད་པ་ནི། བོད་ཀྱི་རིམ་པས་
བརྒྱུད་པ་རྣམས་ཏེ། སྔ་འགྱུར་བར་འགྱུར་ཕྱི་འགྱུར་གསུམ་དུ་གྲགས་སོ། །དེ་
ཡང་སངས་རྒྱས་གསང་བ་གངས་ཏེ་སེར་བཞུགས་དུས། བྲན་ཀ་མུར་ཏི། སྦ་
མཉྫ། བེ་རོ་ཙ་ན་གསུམ་ལ་བཤད་དེ། དེ་ལས་བརྒྱུད་པ་ནི་སྔ་འགྱུར་རོ། །
པདྨས་གཉགས་ཛྙཱ་ན་ཀུ་མཱ་ ར་ དང་། ངན་ལམ་རྒྱལ་བ་མཆོག་དབྱངས་ལ་
མཆིམས་ཕུར་དབང་བསྐུར་ཏེ་སྒྲ་བསྒྱུར་རྒྱ་གར་གྱི་གླིང་དུ་བསྒྱུར་ནས་བཤད་
པ་ལ་བར་འགྱུར་ཞེས་གྲགས་སོ། །བི་མ་ལས་གཉགས་ཛྙཱ་ན་ཀུ་མཱ་ར་དང་། རྨ་
རིན་ཆེན་མཆོག་ལ་བསམ་ཡས་ལྷུན་གྱིས་གྲུབ་པའི་བར་ཁང་དུ་གསུངས་པ་ནི་
ཕྱི་འགྱུར་རོ། །བཀའ་བརྒྱུད་འདིའི་རིམ་པ་ནི། དེ་གསུམ་ཀ་ལ་བརྒྱུད་དེ། བི་
རོ་ཙ་ན་དང་། གཉག་ཛྙཱ་ན་ཀུ་མཱ་ར་གཉིས་ཀའི་སློབ་མ་རྨ་རིན་ཆེན་མཆོག་
གོ །དེས་གྱེ་རེ་མཆོག་སྐྱོང་ནས་རིམ་པ་བཞིན། དར་རྗེ་དཔལ་གྱི་གྲགས་པ།
གནུབས་སངས་རྒྱས་ཡེ་ཤེས། པ་གོར་བློན་ཆེན་འཕགས་པ། དན་ཡོན་ཏན་
མཆོག དགེ་ གསལ་ བའི་ བྱང་ ཆུབ། རྒྱ་ སློབ་ དཔོན་ གཞོན་ནུ། འགར་ ཚུལ་
ཁྲིམས་བཟང་པོ། རོང་པ་ཆོས་ཀྱི་བཟང་པོ། མཚུར་ཡེ་ཤེས་དབང་པོ། དན་
ཆོས་ཀྱི་དབང་ཕྱུག །ཞང་མཆོག་གི་བླ་མ། ཀྱི་ཡོན་ཏན་འབྱུང་གནས། སློབ་
དཔོན་གཞོན་ནུ་དོན་གྲུབ། དེས་གུ་རུ་དྲི་མེད་འོད་ཟེར་བདག་ལ་གསུངས་
སོ། །བླ་མ་བརྒྱུད་པ་གཞན་ཡང་ཡོད་དེ་ཡི་གེ་མང་པས་མི་འབྲི་ཞིང་མ་སྤྲོས་
སོ། །དོན་གཉིས་པ་གླེང་བསླང་བ་དང་འབྲེལ་པ་བསྟན་པ་སྤྱིའི་རྣམ་བཞག་ལ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གསུམ་སྟེ། མ་དག་འཁྲུལ་པའི་སྣང་ཚུལ། དེའི་གཉེན་པོར་དག་པ་དཀོན་
མཆོག་གི་སྣང་ཚུལ། དེས་བསྟན་པ་ཐེག་པ་སོ་སོའི་སྣང་ཚུལ་ལོ། །དང་པོ་ལ་
གསུམ་ སྟེ། འཁྲུལ་ གཞི་ ངོས་ བཟུང་ བ། འཁྲུལ་ ཚུལ་ གཏན་ ལ་ དབབ་ པ།
འཁྲུལ་དུས་ཇི་ལྟར་སྣང་བའོ། །དང་པོ་ནི། ཆོས་ཉིད་ནམ་མཁའ་ལྟ་བུ་དང་
དབྱེར་མེད་པའི་ཆོས་ཅན་བདེ་བར་གཤེགས་པའི་སྙིང་པོ་རང་བཞིན་གྱིས་སྟོང་
ལ་སྣང་ཆ་མ་འགགས་པ། ངོ་བོ་ལ་འཁྲུལ་པ་མ་གྲུབ་ཀྱང་རྐྱེན་གྱིས་འཁྲུལ་
གཞི་མི་འགལ་བ་མེ་ལོང་གཡའ་དག་པའི་ངོས་སམ་རྒྱ་མཚོ་དྭངས་པའི་ནང་དུ་
གཟུགས་བརྙན་འཆར་བ་མི་འགག་པ་ལྟ་བུ་ཡིན་ཏེ། འདི་ཉིད་ལས། ཨེ་མ་
བདེ་གཤེགས་སྙིང་པོ་ལས། །རང་གི་རྣམ་རྟོག་ལས་ཀྱིས་སྤྲུལ། །ཞེས་སོ། །དེ་
ཡང་ངོ་བོ་མེད་པ་ལས་འཁྲུལ་པའི་གཞི་བྱས་པས་འཁྲུལ་པ་ཡང་རང་བཞིན་
བདེན་པ་མེད་པ་གཟུགས་བརྙན་དང་འདྲ་སྟེ། ཡེ་ནས་བཅིངས་གྲོལ་མེད་པའི་
ཆོས་ཉིད་ནམ་མཁའ་ལྟ་བུར་གནས་པ་ཡིན་ནོ། །གང་དུའང་མ་གྲུབ་པ་འཁྲུལ་
པའི་གཞིར་མི་འཐད་དོ་ཞེ་ན། ནམ་མཁའ་ཉིད་ཀུན་གྱི་གཞི་ཡིན་པ་བཞིན་དུ།
ཆོས་ཉིད་ཀྱང་ཡུལ་གྱི་འཁྲུལ་གཞིར་རྒྱུད་བླ་མར་ཡང་གསུངས་ཏེ། ས་ནི་ཆུ་ལ་
ཆུ་རླུང་ལ། །རླུང་ནི་མཁའ་ལ་རབ་ཏུ་གནས། །མཁའ་ནི་རླུང་དང་ཆུ་དག་
དང༌
།།ས་ ཡི་ ཁམས་ ལ་ གནས་ མ་ ཡིན། །དེ་ བཞིན་ ཕུང་ པོ་ ཁམས་ དབང་
རྣམས།།ལས་ དང་ ཉོན་མོངས་ དག་ ལ་ བརྟེན། །ལས་དང་ཉོན་མོངས་ ཚུལ་
བཞིན་མིན། །ཡིད་ལ་བྱེད་ལ་རྟག་ཏུ་གནས། །ཚུལ་བཞིན་མ་ཡིན་ཡིད་བྱེད་
ནི།སེམས་ ཀྱི་ དག་ པ་ ལ་ རབ་གནས། །སེམས་ ཀྱི་རང་ བཞིན་ཆོས་རྣམས་
ནི།།ཐམས་ཅད་ལ་ཡང་གནས་མ་ཡིན། །ཞེས་པ་དང་། དྲི་མ་མེད་པའི་མདོ་
-72-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ལས། གང་ཀུན་ནས་ཉོན་མོངས་པ་དང་། དེས་མངོན་པར་འདུ་བྱས་པའི་ཆོས་
རྣམས་ནི་གང་ལས་བྱུང་། སྨྲས་པ། རྟེན་མེད་པ་ལས་སོ། །རྟེན་མེད་པ་ནི་གང་
ལས་བྱུང༌། སྨྲས་པ། གང་ལས་ཀྱང་མ་བྱུང་སྟེ་ནམ་མཁའ་བཞིན་ནོ། །ཞེས་
སོ། །ཆོས་ཅན་ཡང་མེ་ལོང་གི་ངོས་ལྟར་གོ་འབྱེད་ལ་འཁྲུལ་པའི་འཆར་གཞིར་
འཐད་ཏེ། དཀོན་ མཆོག་ བརྩེགས་ པ་ ལས། འཇམ་ དཔལ། སེམས་ ལས་ནི་
ལས་དང་ཉོན་མོངས་པ་དང༌། རྣམ་པར་བྱང་བ་ཀུན་བྱུང་ཡང་། སེམས་དེ་ནི་
ངོ་བོ་ཉིད་ཀྱིས་སྟོང་ཞིང་། མེད་པའང་མ་ཡིན་ཏེ། ཇི་ལྟར་སྣང་བ་དེ་ལྟར་འདུ་
བྱེད་པའི་ཕྱིར་རོ། །ཞེས་སོ། མདོར་བསྡུ་ན་འཕགས་པ་བརྒྱད་སྟོང་པ་ལས།
སེམས་ལ་སེམས་མ་མཆིས་ཏེ། སེམས་ཀྱི་རང་བཞིན་འོད་གསལ་བའོ། །ཞེས་
པ་དེ་ཉིད་འཁྲུལ་གཞི་སྟེ། དེའི་ངང་ལས་རང་གི་ངོ་བོ་མ་རྟོགས་ཤིང་མ་རིག་
པས་ འཁྲུལ་ པའི་ གཟུགས་བརྙན་འཆར་བར་གྱུར་ཏོ། །གཉིས་ པ་ ཇི་ ལྟར་
འཁྲུལ་པའི་ཚུལ་ནི་ཐོ་ཡོར་ལ་མིར་འཁྲུལ་པའམ། ཐག་པ་ལ་སྦྲུལ་དུ་འཁྲུལ་
པ་ ལྟར། ལྷན་ ཅིག་ སྐྱེས་ པའི་ མ་ རིག་ པས་ གཞི་བྱས། རང་བཞིན་ཡེ་ནས་
དཀྱིལ་འཁོར་གསུམ་དུ་སངས་རྒྱས་ཀྱང་ངོ་མ་ཤེས་ཏེ། རྡོ་རྗེ་ལས། དཀྱིལ་
འཁོར་གསུམ་དུ་སངས་རྒྱས་ཀྱང་། །མུན་པས་སྒྲིབ་པས་དེ་མ་ཤེས། །ཞེས་པ་
དང་། རྐྱེན་ཀུན་ཏུ་བརྟགས་པའི་མ་རིག་པས་གཉིས་སུ་མེད་པ་ལ་གཉིས་སུ་
མེད་པ་ལ་གཉིས་སུ་བཟུང་བས། ཕྱི་ཡུལ་ནང་བདག་ཏུ་འཁྲུལ་ཏེ། དེ་ལས་སྔ་
མ་སྔ་མ་ལས་ཕྱི་མ་ཕྱི་མའི་འཁྲུལ་པ་བསྐྱེད་པའི་རྟེན་འབྲེལ་ལ་རྨི་ལམ་གྱི་ཕྱི་
ནང་དུ་སྣང་བ་སྔ་ཕྱི་ལྟར་འཁྲུལ་པའི་བག་ཆགས་ཀྱི་མཐུ་བརྟས་པ་ལས། གཞི་
ལ་སྣང་བ་ཡེ་ནས་ཞིང་ཁམས་དང༌། གཞལ་ཡས་ཁང་། སེམས་ཉིད་དང་ཡེ་
-73-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཤེས་སུ་གནས་པའི་རྩལ་ལ་བདག་ཏུ་བཟུང་བས། ཕྱི་སྣང་བ་སྣ་ཚོགས་ཡུལ་
དང་བཅས་ཤིང་། སེམས་ཉིད་དུག་ལྔར་འཁྲུལ་པས་འགྲོ་བ་རིགས་དྲུག་གི་
སྣང་བར་ཤར་ཏེ། ལས་རིམ་ལས། ཡེ་ནས་དེ་ལས། ཡེ་ནས་དེ་ལྟར་གནས་
མོད་ཀྱི། །དཀྱིལ་འཁོར་གསུམ་གྱི་རང་བཞིན་ལས། །ཕྱི་ནང་རྣམ་པ་གཉིས་
སུ་འཁྲུལ། །འགྲོ་བའི་ ཁམས་ ལྟར་ རང་སྣང་བའོ། །ཞེས་པ་དང་། འདི་ཉིད་
ལས། ཇི་སྙེད་འཇིག་རྟེན་འཁྲུལ་པའི་ཆོས། །མ་རིག་རྟོག་པའི་གཟུང་འཛིན་
གྱིས། །ཕྱི་ནང་རྟེན་འབྲེལ་གཉིས་ སུ་ འཁོར། །ཞེས་སོ། །དེ་ ལྟར་འཁྲུལ་པ་
འབྱུང་བ་ཡང་། སེམས་ཙམ་པ་ལྟར་ན་ཀུན་གཞིའི་སྟེང་ན་ཐོག་མ་མེད་པ་ནས་
ཡུལ་དང་དོན་དུ་སྣང་བའི་བག་ཆགས་ཡོད་པ་ལས་འཁྲུལ་པར་འདོད་ལ།
རང་རྒྱུད་པ་ལྟར་ན་སྟོང་པའི་ངང་ལས་རྨི་ལམ་ལྟར་སྣང་པ་མ་འགགས་པས་
ཀུན་རྫོབ་འཆར་བས་དེའི་རང་བཞིན་མ་ཤེས་པས་འཁྲུལ་པར་འདོད་ཅིང་།
ཐལ་འགྱུར་བ་ནི་མེད་བཞིན་སྣང་བའི་རང་བཞིན་ཐད་དུ་བཟུང་བས་འཁྲུལ་
པར་སྣང་ཡང་། ད་ལྟ་ཉིད་ནས་མ་གྲུབ་པས་འཁྲུལ་པ་ཡུལ་མེད་པར་འདོད་པ་
ལས། འདིར་ ནི་ ཐམས་ ཅད་ དང༌ ཡང་ མཐུན་ཏེ། ཡེ་ནས་ དཀྱིལ་ འཁོར་དུ་
གནས་པ་ལ་བདག་ཏུ་བཟུང་བས་འཁྲུལ་པ་སེམས་ཙམ་པ་དང་ཚུལ་མཐུན།
དེའང་ངོ་བོ་སྟོང་པའི་ངང་ལས་རང་བཞིན་གསལ་བས་འཁྲུལ་པས་རང་རྒྱུད་པ་
དང་འདྲ་ཞིང་། དོན་ལ་གཉིས་སུ་མེད་པས་ཐལ་འགྱུར་བ་ལྟར་ཡིན་ནོ། ། །
གསུམ་པ་འཁྲུལ་དུས་ ཇི་ ལྟར་སྣང་བ་ལ་གཉིས་ ལས། མ་རིག་པ་
གཉིས་དང་དེས་བསྐྱེད་པའི་དགེ་བ་དང་མི་དགེ་བའི་ལས་ཀྱིས་བདེ་སྡུག་ཏུ་
སྣང་ཚུལ་ནི། རྒྱུ་མི་དགེ་བ་དུག་གསུམ་མམ། བཅུ་ལ་ཆེ་འབྲིང་ཆུང་གསུམ་དུ་
-74-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
སྤྱད་པས་འབྲས་བུ་ངན་སོང་གི་སྡུག་བསྔལ་སོ་སོ་ལ་སྤྱོད་ཅིང་། དགེ་བཅུ་དང་
བསམ་གཏན་གཟུགས་མེད་པ་གོམས་པས་འདོད་པ་གཟུགས་གཟུགས་མེད་
གསུམ་གྱི་མཐོ་རིས་ཀྱི་བདེ་བ་འཛིན་པར་བྱེད་དོ། །་མིམཐུན་བདེ་སྡུག་མྱོང་
བར་འགྱུར། ཞེས་སོ། །དེ་ལྟར་འཁྲུལ་དུས་ཉིད་ནའང་རང་བཞིན་བདེན་བར་
གྲུབ་བ་མེད་དེ། ཏིང་ངེ་འཛིན་གྱི་རྒྱལ་པོ་ལས། སྲིད་པའི་འགྲོ་བ་རྨི་ལམ་
བཞིན་དུ་གསོག །སེམས་ཅན་མིང་དང་སྲོག་ཀྱང་མི་དམིགས་ཏེ། འདི་ལ་སུ་
ཡང་མི་སྐྱེ་འཆི་བ་མེད། །ལས་བྱས་བསགས་པ་ནམ་ཡང་མེད་མི་འགྱུར། །
ཞེས་པ་དང་། འདི་ལས། ཡང་དག་སྒྱུ་མའི་ཚུལ་གཉིས་སུ། །བདག་དང་
བདག་གི་གཞན་མེད་དེ། །རྣམ་དག་དབྱིངས་ཉིད་ཚུལ་གཅིག་གོ །ཞེས་སོ། །
གཉིས་པ་འཇིག་རྟེན་པའི་ཐེག་པ་སྣང་ཚུལ་ལ་གཉིས་ལས། དང་པོ་
སོར་བཞག་ལྷ་མིའི་ཐེག་པ་རྒྱུ་འབྲས་བསླུ་བ་མེད་པའི་སྣང་ཚུལ་ནི། སེམས་
རགས་པའི་སྟེང་དུ་དགེ་བཅུ་སྤྱོད་ཅིང་མི་དགེ་བ་བཅུ་སྤོང་པས་འདོད་པའི་ལྷ་
མིར་སྐྱེ་བས་དགེ་བ་བཅུ་ནི་མིའི་ཐེག་པ་སྟེ། སྒྱུ་འཕྲུལ་རྒྱས་པ་ལས། དགེ་
བཅུ་སྤྱོད་ཅིང་མི་དགེ་སྤོང་བྱེད་པ། །མཐོ་རིས་ལྷ་དང་མི་རུ་སྐྱེ་བའི་རྒྱུ། །ཞེས་
སོ། །ཟག་པ་དང་བཅས་པའི་བསམ་གཏན་བཞི་དང་། གཟུགས་མེད་བཞི་
བསྒོམ་པ་ནི་མི་གཡོ་བའི་ལས་ཏེ། ལྷ་ཡི་ཐེག་པ་ཞེས་བྱའོ།།དེ་སྐད་དུ་དེ་ཉིད་
ལས། ཚད་མེད་བཞི་སྤྱོད་མི་གཡོ་བསྒོམ་བྱེད་པ། །ཚངས་གནས་ལ་སོགས་
རིམ་པར་སྐྱེ་བའི་རྒྱུ། །ཞེས་སོ། །དེ་ཡང་དགེ་བ་དང་མི་དགེ་བ་ གཉིས་ནི་
འདོད་པར་གཙོ་བོ་འཕེན་ཅིང་། མི་གཡོ་བས་ནི་ཁམས་གོང་མ་གཉིས་ལས་
གཞན་དུ་མི་འཕོ་བའི་ཕྱིར་གོང་མ་གཉིས་ཀྱི་ལས་སོ། །གཉིས་པ་སྒྲོ་འདོགས་
-75-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཕྱིན་ཅི་ལོག་གི་ཐེག་པ་ཕྱི་རོལ་པའི་ལུགས་ལ་གཉིས་ཏེ། གྲུབ་མཐའི་དབྱེ་བ་
དང་། ཁྱད་པར་དུ་འདོད་པ་དགོད་པའོ། །དང་པོ་ནི། ནང་པ་ལས་ཕྱི་རོལ་དུ་
གྱུར་པ་མུ་སྟེགས་པའི་སློབ་དཔོན་སྔ་མ་དག་རྟོག་གེ་སྡེ་ལྔར་བཞེད་པ་ལས།
རྟག་ལྟ་སྡེ་བཞིའི་དང་པོ་གྲངས་ཅན་པ་ནི། སྐྱེ་དགུ་རྣམས་ཚེ་ལོ་ཉི་ཁྲི་པའི་
དུས་སུ། དྲང་སྲོང་སེར་སྐྱས་མུ་སྟེགས་པའི་དཀའ་ཐུབ་ཀྱིས་གྲུབ་པ་ཐོབ་སྟེ་
བསྟན་བཅོས་མང་དུ་བརྩམས་པ་དང་། གྲུབ་མཐའ་འཛིན་པའི་སློབ་མ་གཉིས་
བྱུང་སྟེ། བྷ་ར་ངྷ་ཛ་དང་། ཆུར་ལྷུང་གི་བུའོ། །བྷ་ར་དྷཱ་ཛས་ཤེས་བྱ་ཐམས་
ཅད་གྲངས་ཉི་ཤུ་རྩ་ལྔར་འདོད་པའི་རྗེས་སུ་འབྲངས་པ་ལ་གྲངས་ཅན་པ་དང༌།
ཆུར་ལྷུང་གི་བུས་ཉི་ཤུ་རྩ་ལྔ་པོའི་གནས་ལུགས་ཀྱང་སྟོང་པར་འདོད་པ་ལས་
སེར་སྐྱ་པ་སྟེ། ཡེ་ཤེས་སྙིང་པོ་ཀུན་ལས་བཏུས་པ་ལས། གྲངས་ཅན་པ་རྣམས་
ཡོན་ཏན་སྨྲ། །སེར་སྐྱ་པ་རྣམས་སྟོང་པར་འདོད། །ཅེས་སོ། །དེ་ལ་ གྲངས་
ཅན་པ། སེར་སྐྱ་བ། ཡོན་ཏན་གསུམ་པ་ཞེས་བྱའོ། ། །
གཉིས་ པ་ དབང་ཕྱུག་ པ་ནི། ལྷ་ དབང་ ཕྱུག་ གིས་ རྒྱུད་ སྡེ་ མང་ དུ་
གསུངས་པས། དངོས་གྲུབ་བརྙེས་པའི་སློབ་མ་གཉིས་བྱུང་སྟེ། རྐང་མིག་དང་།
གཟེག་ཟན་ནོ། །རྐང་མིག་གིས་བརྩམས་པ་རིགས་པའི་ལྟ་བ་ལ་བརྟེན་པའི་
རིགས་པ་ཅན་དང་། གཟེག་ཟན་གྱིས་བརྩམས་པའི་བྱེ་བྲག་གསལ་བ་ལ་
བརྟེན་པའི་བྱེ་བྲག་པ་གཉིས་སོ། །འདིས་ སེམས་ཅན་བཅིངས་གྲོལ་ཐམས་
ཅད་དབང་ཕྱུག་གིས་བྱས་པར་འདོད་དེ། འགྲོ་བ་འདི་དག་ཤེས་པ་ཡོད་མིན་
ཏེ། །བདག་གི་བདེ་སྡུག་བདག་ལ་རང་དབང་མེད། །དབང་ཕྱུག་གིས་བཏང་
ཡང་ན་གཡང་སའམ། །མཐོ་རིས་དག་ཏུ་འགྲོ་བ་ཁོ་ནར་འགྱུར། །ཞེས་སོ། །
-76-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
དེ་ ལ་ དབང་ ཕྱུག་པ། འུག་ ཕྲུག་པ། དོན་དྲུག་ པ་ ཞེས་སོ། །གསུམ་པ་ ཁྱབ་
འཇུག་པ་ནི། ཁྱབ་འཇུག་གིས་རིག་བྱེད་ཀྱི་བསྟན་བཅོས་འབུམ་སྡེ་བརྩམས་
ཤིང་། ལྟེ་བ་པདྨོའི་སྐྱེ་གནས་ལས་ཚངས་པ་གདོང་བཞི་པ་བྱུང་སྟེ། དེས་སྣོད་
བཅུད་ ཐམས་ ཅད་ སྤྲུལ་ནས། སྙན་ ངག །ངེས་ བརྗོད། སྲིད་བསྲུང་། མཆོད་
སྦྱིན་ཏེ། རིག་བྱེད་ཆེན་པོ་བཞི་དྲན་ནས་བཤད་པ་ཕྱིས་དྲང་སྲོང་རྣམས་ཀྱིས་
བསྡུས་ཏེ། ཁྱབ་འཇུག་གི་བསྟན་བཅོས་བརྡ་སྤྲོད་ངག་གི་འོད་ཟེར་ལ་བརྟེན་
བ་བརྡ་སྤྲོད་པ་དང་། དྲང་སྲོང་ཨཀྵེའི་སྨྲ་བའི་མཚོན་ཆ་ལ་བརྟེན་པའི་ཚད་མ་
པ་ལ་རྣམ་ཕུག་པ་དང་། དྲང་སྲོང་བདེན་སྨྲས་ཀྱི་བསྒོམ་རིམ་སྐོར་དགུ་ལ་
བརྟེན་པའི་བསྒོམ་སྒྲུབ་པ་ལ་གསང་བ་པ་དང་། དྲང་སྲོང་ངན་སྤོང་གི་རྣམ་
དཔྱོད་གསལ་བ་ལ་བརྟེན་པའི་གཞུང་བཤད་པ་ལ་སྤྱོད་པ་བ་དང་། དྲང་སྲོང་
རྒྱུན་ཤེས་ཀྱི་བུ་ལ་སོགས་པའི་ཙ་ར་ཀ་འབུམ་སྡེ་ལ་བརྟེན་པའི་གསོད་དཔྱད་
པ་ལ་ཙ་ར་ཀ་པ་ཞེས་བྱ་སྟེ་ལྔའོ། །
འདི་དག་གིས་རིག་བྱེད་བཞི་ཚད་མར་འདོད་དེ། དབྱེ་ན་ཁྱབ་འཇུག་
པ། ཚངས་པ་བ། རིག་བྱེད་པ་ ཞེས་ གྲགས་སོ། །བཞི་པ་རྒྱལ་བ་པ་ནི། ལྷ་
ཆེན་པོ་རྒྱལ་བ་དམ་པས། སྲོག་དང་ཟད་པ་སྡོམ་པ་དང་། །ངེས་པར་དགའ་
དང་འཆི་དང་ལས། །སྡིག་དང་བསོད་ནམས་ཐར་པ་སྟེ། །ཤེས་བྱ་ཚིག་གི་དོན་
དགུར་ངེས། །ཞེས་ཚིག་དོན་རྒྱན་གྱི་སྣང་བ་ལ་བརྟེན་པ་སྟེ། ཐར་པ་མདོག་
དབྱིབས་ཅན་དང་། ཤིང་སེམས་པ་ཅན་དུ་འདོད་དེ། འདི་ལ་རྒྱལ་བ་པ། དོན་
དགུ་པ། གཅེར་བུ་པ། ཞེས་སོ། ལྔ་པ་ཆད་ལྟ་སྡེ་གཅིག་ནི། སུམ་ཅུ་རྩ་གསུམ་
དུ་ཕུར་བུ་ལ་བརྟེན་ནས་གྲུབ་པ་ཐོབ་པ་ལྷའི་བླ་མས། ལྷ་རྣམས་ལྷ་མ་ཡིན་ལ་
-77-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
འཐབ་པ་ལ་སྤྲོ་བ་བསྐྱེད་པའི་ཕྱིར། ཐམས་ཅད་ལ་སྐུར་པ་འདེབས་པ་ལྟ་བའི་
སྙིང་པོ་ཞེས་བྱ་བའི་བསྟན་བཅོས་བརྩམས་པ། ཕྱིས་མི་ཡུལ་དུ་གྲོགས་མཁར་
པས་དར་བར་བྱས་ཏེ། དེ་ལས། བཟང་མོ་མ་ཤི་བར་ལ་དགའ་མགུར་སྤྱོད།།
ཤི་ནས་དེ་ཡི་སྤྱོད་ཡུལ་མིན། །ལུས་ཀྱང་ཐལ་བ་བཞིན་སོང་ནས། །སླར་སྐྱེ་བ་
དག་ག་ལ་སྲིད། །ཅེས་སྐྱེ་བ་སྔ་ཕྱི་སྐུར་པ་འདེབས་ཤིང་། ཇི་ཙམ་དབང་པོའི་
སྤྱོད་ཡུལ་བ། །སྐྱེས་བུའང་ དེ་ ཙམ་ ཁོ་ནར་ཟད། །ཀྱེ་མ་མང་ཐོས་ གང་ སྨྲ་
བ། །སླུ་བྱེད་སྤྱང་ཀིའི་རྗེས་དང་མཚུངས། །ཞེས་མ་མཐོང་བའི་འགྲོ་བ་ལ་
སྐུར་བ་འདེབས་པ་དང་། བློ་ནི་ལུས་ཀྱི་བདག་ཉིད་དང་། །ལུས་འབྲས་ལུས་
ཀྱི་ཡོན་ཏན་དང་། །འདི་ལྟར་ལུགས་གསུམ་ལ་བརྟེན་ནས། །གོམས་པ་སྲིད་
པ་ ཡོད་མ་ཡིན། །ཞེས་ལམ་གོམས་པའི་འབྲས་བུ་སངས་རྒྱས་ལ་སྐུར་བ་
འདེབས་པ་དང༌། སྒྲོ་བཏགས་འཛིན་ཕྱིར་ཚད་མ་མིན། ཅེས་ཚད་མ་ལ་སྐུར་
བ་ འདེབས་ པ་ དང༌། པདྨའི་གེ་སར་ སུ་ཡིས་བྱས། །རྨ་བྱའི་ རི་མོ་ སུ་ཡིས་
བྲིས། །ཚེར་རྩེ་རྣོ་བ་སུ་ཡིས་བརྡར། །ཐམས་ཅད་རྒྱུ་མེད་ངོ་བོས་བྱུང་། །ཞེས་
རྒྱུ་འབྲས་ལ་སྐུར་པ་འདེབས་པ་སྟེ། འདི་ལ་ཕུར་བུ་བ། རྒྱང་འཕེན་པ། ཚུ་
རོལ་མཛེས་པ་བ། ནམ་མཁའི་ཡིད་ཅན་པ་ཞེས་སོ། གཉིས་པ་ཁྱད་པར་དུ་
འདོད་པ་དགོད་པ་ནི། འཇུག་པ་ལས། ཟ་བོ་རྟག་དངོས་བྱེད་པོ་མིན་པའི་
བདག །ཡོན་ཏན་བྱར་མེད་གྲངས་ཅན་རྣམས་ཀྱིས་བརྟགས། །དེ་དབྱེ་དེ་དབྱེ་
ཅུང་ཟད་ལ་བརྟེན་ནས། །མུ་སྟེགས་ཅན་གྱི་ལུགས་ནི་ཐ་དད་གྱུར། །ཅེས་
པས། མུ་སྟེགས་བྱེད་ཕལ་གྱི་གྲུབ་མཐའི་ཕྱི་མོ་ནི་གྲངས་ཅན་པ་ཡིན་ལ། རྟག་
ཆད་དུ་སྨྲ་བ་ཐམས་ཅད་ཀྱིས་བདག་གཙོ་བོ་ཁས་ལེན་པར་འདོད་དེ། རྟག་



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པར་སྨྲ་བས་རྒྱུ་མཚན་དུ་མའི་སྒོ་ནས་འདོད་ཅིང་། ཆད་པར་སྨྲ་བས་ ཀྱང་
བདག་དེ་ཉིད་ལས་གྲུབ་པ་དང་མཉམ་དུ་གློ་བུར་དུ་གྲུབ་པར་ཁས་ལེན་
ཏོ། །དེ་ལ་གྲངས་ཅན་པས་ཤེས་བྱ་ཐམས་ཅད་བདག་དང་གཙོ་བོ་གཉིས་སུ་
འདུས་པར་འདོད་དོ། །འདི་ལ་ལྔ་སྟེ་བདག་དང་གཙོ་བོ། དེ་དག་ཤེས་པར་
བྱེད་ཚུལ། མ་ཤེས་པའི་ཉེས་པ། ཤེས་པའི་ཡོན་ཏན་ནོ། །དང་པོ་ནི། བདག་
ཅེས་བྱ་བ་སེམས་པ་ཅན་གྱི་སྐྱེས་བུ་སྟེ། ཤེས་པ་རྟག་གཅིག་རང་དབང་ཅན།
བྱ་བྱེད་དང་བྲལ་བ། ཟབ་བ་པོ། རང་བཞིན་རྒྱུས་གཙོ་བོའི་ཁུག་མ་ན་གནས་
པ། སུས་ ཀྱང་ མི་མཐོང་བའི་ལྐོག་གྱུར་ པ་ སྟེ། ཁྱད་པར་ལྔ་ ལྡན་དུ་འདོད་
གཉིས་པ་གཙོ་བོ་ལ་གཉིས་ལས། རང་བཞིན་རྒྱུའི་གཙོ་བོ་ནི། བདེ་
སྡུག་ བཏང་ སྙོམས་ གསུམ་ མམ། ཆགས་ སྡང་ གཏི་མུག་ གསུམ་ མམ། མིང་
གཞན་སྙིང་སྟོབས་རྡུལ་མུན་པ་ཞེས་པའི་ཡོན་ཏན་གསུམ་ཆ་མཉམ་པ་སྟེ།
བེམ་པོ་རྟག་པ། གཅིག་པུ། རྣམ་འགྱུར་ཐམས་ཅད་བསྐྱེད་པའི་རྒྱུ་བྱེད་པ།
སུས་ཀྱང་མ་བསྐྱེད་པ། དྲང་སྲོང་སེར་སྐྱེས་ཀྱང་མི་མཐོང་བའི་ལྐོག་ཏུ་གྱུར་པ་
དང་ཁྱད་པར་ལྔ་ལྡན་ནོ། །སློབ་དཔོན་བླ་རབ་ནི་དྲང་སྲོང་སེར་སྐྱས་མཐོང་གི་
གཞན་གྱིས་མི་མཐོང་བ་ཞེས་གསུང་ངོ༌། །རྣམ་འགྱུར་འབྲས་བུའི་གཙོ་བོ་ནི།
ཡོན་ ཏན་ གསུམ་ གྱི་ རང་ བཞིན་ ཡིན་ ལ། ཆ་ མཉམ་ མ་ ཡིན་ པས། གནས་
སྐབས་མི་རྟག་པ་དུ་མར་གསལ་བའི་བེམ་པོ་སྟེ། ཕྱེ་ན་ཉི་ཤུ་རྩ་གསུམ་ལས།
དང་པོ་ནི་ཆེན་པོ་དང༌། བློ་དང་། ནང་གི་བྱེད་པ་དང་། ཤེས་པ་ཞེས་ཀྱང་བྱ་
བའི་མེ་ལོང་ངོས་གཉིས་པ་ལྟ་བུ་ཕྱི་ནང་གཉིས་ཀའི་གཟུགས་བརྙན་འཆར་དུ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
རུང་བ། འདི་ཞེས་ཡུལ་ཞེན་པའི་རྣམ་པ་ཅན་ནོ། །དེ་ལ་བདག་སྐལ་བ་དང་
ལྡན་པའོ། ཞེས་བདག་དང་གཅིག་པུར་རློམ་པའི་ང་རྒྱལ་འབྱུང་སྟེ། ཕྱེ་ན། རྒྱུ་
ལས་གྱུར་པ་དང་འབྱུང་བ་ལས་གྱུར་པ་དང་། རྣམ་འགྱུར་ལས་གྱུར་པའི་ང་
རྒྱལ་གསུམ་སྟེ། གསུམ་ཡིན་ཡང་ང་རྒྱལ་ཞེས་གཅིག་ཏུ་གྲགས་སོ། །དེ་ཡང་
ང་རྒྱལ་དང་པོས་དབང་པོ་བཅུ་གཅིག་བསྐྱེད་དེ། རྣ་བ་དང་། ལྕེ་དང་། ལུས་
དང༌། མིག་ སྟེ་ བློའི་ དབང་པོ་ལྔ་དང་། ཁ་དང་ལག་པ་དང་། རྐང་པ་ དང༌།
འདོམ་དང་། གཤང་ཁུང་སྟེ་ལས་ཀྱི་དབང་པོ་ལྔ་དང་གཉིས་ཀའི་དབང་པོ་
ཡིད་དེ་བཅུ་གཅིག་གོ །ང་རྒྱལ་གཉིས་པས་སྒྲ་དྲི་རོ་ཁ་དོག་རེག་བྱ་སྟེ་དེ་ཙམ་
ལྔ་བསྐྱེད་དོ། །དེ་དག་ལས་ནམ་མཁའ། ས། ཆུ། མེ། རླུང་ལྔ་ རིམ་པ་བཞིན་
དུ་བསྐྱེད་དོ། །ང་རྒྱལ་གསུམ་པས་ནི་དེ་གཉིས་ཀྱི་གྲོགས་བྱེད་ཀྱི་འབྲས་བུ་
གུད་ པ་ ནི་མེད་ དོ། །དོན་དེ་ དག་ དབང་ ཕྱུག་ནག་པོའི་ གཞུང་ ལས། རང་
བཞིན་ལས་ཆེན་དེ་ལས་ང་རྒྱལ་ཡིན། །དེ་ལ་བཅུ་དྲུག་དག་གི་ཚོགས་རྣམས་
སོ། །བཅུ་དྲུག་པོ་ཡང་དེ་དག་རྣམས་ལས་ཀྱང་། །ལྔ་པོ་དག་ལས་འབྱུང་བ་
ཆེནཔོ་ལྔ། །ཞེས་སོ། །དེ་ལྟར་ཉི་ཤུ་རྩ་བཞི་ལས། རང་བཞིན་ནི་དོན་དམ་པ་
དང་། རྣམ་འགྱུར་ཉི་ཤུ་རྩ་གསུམ་ཀུན་རྫོབ་ཏུ་འདོད་དེ། ཡོན་ཏན་གསུམ་གྱི་
ཡོན་ཏན་མཆོག །མཐོང་བའི་ལམ་དུ་འགྱུར་མ་ཡིན། །མཐོང་བའི་ལམ་དུ་
གང་གྱུར་པ། །སྒྱུ་མ་བཞིན་དུ་ཤིན་ཏུ་གསོབ། །ཅེས་སོ། །དེ་དག་ནི་གཙོ་བོ་
བེམ་པོ་ཉི་ཤུ་རྩ་བཞིའོ། །དེའི་སྟེང་དུ་ཤེས་པ་བདག་དང་ཉི་ཤུ་རྩ་ལྔ་ནི། ཤེས་
བྱ་གྲངས་ཉི་ཤུ་རྩ་ལྔའོ། །གསུམ་པ་དེ་དག་ཤེས་པར་བྱེད་ཚུལ་ལ་གཉིས་ཏེ།
རྒྱུ་འབྲས་ཤེས་པར་བྱེད་ཚུལ་དང་། སྐྱེས་བུས་གཙོ་བོ་ལ་ལོངས་སྤྱོད་པ་ཤེས་
-80-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པར་བྱེད་ཚུལ་ལོ། དང་པོ་ནི། རང་བཞིན་རྒྱུ་ཁོ་ན་དང་། ཆེན་པོ་དང་། ང་
རྒྱལ་ དང་། དེ་ ཙམ་ ལྔ་ སྟེ་ བདུན་ རྒྱུ་འབྲས་ གཉིས་ ཀ་ དང་། དབང་པོ་བཅུ་
གཅིག་དང་། འབྱུང་ལྔ་སྟེ། བཅུ་དྲུག་འབྲས་བུ་ཁོ་ན་དང་། སྐྱེས་བུ་རྒྱུ་འབྲས་
གཉིས་ ཀ་ མ་ ཡིན་ པར་ འདོད་དེ། གཙོ་བོ་བྱེད་ ཡིན་ བྱ་བ་མིན། །ཆེན་པོ་
སོགས་བདུན་བྱ་བ་བྱེད། །བཅུ་དྲུག་པོ་ནི་བྱ་བ་ཡིན། །སྐྱེས་བུ་བྱ་མིན་བྱེད་
པའང་མིན། །ཞེས་སོ། །སྐྱེ་ཚུལ་བདག་ཁོ་ན་ལས་སྐྱེས་བས་རྒྱུ་འབྲས་བདག་
གཅིག་གོ་ཞེས་འདོད་ལ། སྐྱེ་ལུགས་ཀྱང་སྔར་ཡོད་པ་གསལ་བར་བྱས་ཙམ་
ཡིན་གྱི། སྔར་མེད་གསར་དུ་སྐྱེ་བ་མི་འདོད་དོ། །འཇིག་ ཚུལ་ ཡང་ གནས་
སྐབས་ཉེ་བར་ཞི་བའམ། གསལ་བ་བསྐལ་པ་ཙམ་ལས་རང་བཞིན་གཏན་
འཇིག་གི་མི་རྟག་པ་མི་འཐད་དོ། །
གཉིས་པ་ནི། བདེ་སོགས་མི་གསལ་བ་གཙོ་བོའི་རང་བཞིན་དུ་ཡོད་
ལ། གསལ་བ་ནི་ཚན་པ་གསུམ་སྟེ། ཕྱི་རོལ་སྒྲ་སོགས་ཀྱི་བདེ་བ་སོགས། བློ་
ངོ་བོ་ཉིད་ཀྱི་ བློ་བདེ་སོགས། དེ་ལས་ཤར་བ་གཟུགས་བརྙན་གྱི་བདེ་བ་
སོགས་སོ། །དེ་དག་སྤྱོད་བྱེད་ཤེས་རིག་སྟེ། སྤྱོད་ཚུལ་ནི་བློའི་མེ་ལོང་གི་ངོས་
གཅིག་ལ་སྒྲ་སོགས་ཀྱི་གཟུགས་བརྙན་ཤར། ངོས་གཅིག་ལ་ཤེས་རིག་གི་
གཟུགས་བརྙན་ཤར་བ་འདྲེས་པ་ཉིད་སྤྱད་པའི་དོན་དུ་འདོད་དེ། བློ་ལ་ཤར་
བ་སྐྱེས་བུའི་ཤེས་པར་བྱེད་དོ། །ཞེས་དང་། ཇི་ལྟར་འོ་མ་སེམས་པ་མེད་པ་
ཡང་། །བེ་འུ་འཕེལ་བའི་རྒྱུ་མཚན་ཡིན་པ་ལྟར། །དེ་བཞིན་གཙོ་བོ་སྐྱེས་བུ་
རྣམ་འཕེལ་བའི། །རྒྱུ་མཚན་ཉིད་དུ་འཇུག་པར་འགྱུར་བ་ཡིན། །ཞེས་པ་དང་།
སྐྱེས་བུ་ཉེར་བར་སྤྱོད་པ་དག །བསྒྲུབ་ཕྱིར་གཙོ་བོར་རབ་འཇུག་སྟེ། །ལྟད་མོ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པ་དག་གྲུབ་བྱའི་ཕྱིར། །གར་གྱིས་ལྟད་མོ་གྱེད་པ་བཞིན། །ཞེས་སོ། །བཞི་པ་
མ་ཤེས་པའི་ཉེས་པ་ནི། བྱེད་པའི་གཙོ་བོ་རང་བཞིན་དང་། གནས་སྐབས་
རྣམ་འགྱུར་ཡིན་གྱི་བདག་བྱ་བྱེད་དང་བྲལ་ཡང་དེ་ལྟར་མ་ཤེས་པས། བདག་
གིས་བྱས་པ་ལ་སོགས་པ་ཕྱིན་ཅི་ལོག་ཏུ་བཟུང་བས་འཁོར་བར་འཁྱམས་པར་
འདོད་དེ། རང་བཞིན་འཇུག་པ་ལས་ནི་ཡོན་ཏན་རྣམས། །མུན་པས་སྒྲིབ་ཕྱིར་
ཕྱིན་ཅི་ལོག་སེམས་ཀྱིས། །བདག་གིས་བྱས་ཞེས་མི་མཁས་སེམས་པ་ཡིན། །
རྩ་འབྲུབས་བྱེད་པའི་ནུས་པའང་ཡོད་མ་ཡིན། །ཞེས་པ་དང་། སྐྱེས་བུ་འདི་ནི་
དོན་དམ་དུ། །རྟོག་པ་དག་པའི་རང་བཞིན་ཏེ། །རང་བཞིན་དེ་ལྟར་མ་ཤེས་
པའི། །རྨོངས་པ་རྟག་ཏུ་འཁོར་བར་འཁྱམས། །ཞེས་སོ། །ལྔ་ པ་ཤེས་ པའི་
ཡོན་ཏན་ནི། དེ་ལྟར་ཤེས་ན་གྲོལ་བར་འདོད་དེ། དེ་ཙམ་ཉི་ཤུ་ལྔ་ཤེས་ན། །
རལ་བའམ་ བྱི་བོའམ་ གཙུག་ཕུད་དམ། །ཆ་ ལུགས་ གང་ གིས་ གནས་ ཀྱང་
རུང་། །བསྟི་ གནས་ གང་ དུ་ དགའ་ བ་ དེར། །གྲོལ་ འགྱུར་ འདི་ ལ་ ཐེ་ཚོམ་
མེད། །ཅེས་སོ། །
གཉིས་པ་དབང་ཕྱུག་པ་ནི། ཤེས་བྱ་ཐམས་ཅད་ཚིག་གི་དོན་དྲུག་ཏུ་
འདུས་པར་འདོད་དེ། རྫས་དང་ཡོན་ཏན་ལས་དང་སྤྱི། །བྱེ་བྲག་འདུ་བ་རྣམ་
པ་དྲུག །ཅེས་སོ་དེ་ལ་རྫས་ནི་དགུ་སྟེ། བདག་དུས་ཕྱོགས་ཡིད་ནམ་མཁའ་སྟེ་
རྟག་པའི་རྫས་ལྔ་དང་། ས་ཆུ་མེ་རླུང་སྟེ་མི་རྟག་པའི་རྫས་བཞིའོ། །རྫས་ལ་
བརྟེན་ པའི་ཡོན་ཏན་ ཉེར་ ལྔ་སྟེ། བདག་ལ་བརྟེན་པ་བཅུ་གསུམ་ནི། བདེ་
སྡུག་ ཆོས་དང་ཆོས་མིན་པ་འདུས་བྱས་འདུས་མ་བྱས་པ་དང་། འབད་པ་
ཤུགས་རྣམ་ཤེས་ལྔའོ། །ཕྱོགས་དུས་ལ་བརྟེན་པ་བདུན་ནི། གྲངས་དང་བོང་



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ཚད་གཉིས། ཕྲད་པ་དང་དབྱེ་བ་གཉིས། གཞན་དང་གཞན་མ་ཡིན་པ་གཉིས།
སོ་སོ་བའོ། །འབྱུང་བ་ལྔ་ལ་བརྟེན་པའི་ལྔ་ནི། སྒྲ་ནམ་མཁའི་ཡོན་ཏན་དང་།
དྲི་སའི་ཡོན་ཏན། རོ་ཆུའི་ཡོན་ཏན། རེག་བྱ་རླུང་གི་ཡོན་ཏན། ཁ་དོག་མེའི་
ཡོན་ཏན་ཏེ་ལྔའོ། །ལས་ནི་འདེགས་འཇོག་བརྐྱང་བསྐུམ་འགྲོ་བ་ལྔའོ། །སྤྱི་
ནི་ཁྱབ་པ་དང་ཉི་ཚེ་བའོ། །བྱེ་བྲག་ནི་ཕན་ཚུན་འདྲེས་པར་མི་བྱེད་པའི་ཆོས།
འདུ་བ་ནི་རྫས་དང་ཡོན་ཏན་འབྲེལ་བར་བྱེད་དོ། །དེ་ལ་བདག་ནི་རྟག་པ་
ཐམས་ཅད་ལ་ཁྱབ་པ། སེམས་ཅན་གྱི་རྒྱུད་དུ་གཏོགས་པ། ཟ་བ་པོ། བེམ་
པོ་སྟེ་ཁྱད་པར་ལྔ་ལྡན་དུ་འདོད་དེ། གཞན་དག་ཀྱང་ནི་འདིར་བདག་ཉིད། །
འདོད་དང་ལྡང་སོགས་ཡོན་ཏན་ཅན། །རྟེན་དང་ཀུན་འཇུག་ཟ་བ་པོ། །རང་
ཉིད་བེམ་པོའི་ངོ་བོར་འདོད། །ཅེས་སོ། །བདག་དེ་བེམ་པོ་ཡིན་ཡང་སྒོ་ལྔའི་
རྣམ་ཤེས་ཀྱི་ཡོན་ཏན་དང་ལྡན་པས་ཡུལ་འཛིན་ནུས་ལ། ངོ་བོ་རྟག་པ་ཡིན་
ཡང་འབད་དུས་ཡོན་ཏན་དུ་ལྡན་པས་ལུས་ལེན་པ་ལ་སོགས་ཡོན་ཏན་དུ་
འདོད་དེ། བདག་ ཉིད་རྟག་ ཀྱང་ བྱེད་ པར་ འགྱུར། །རྫ་ ཆག་ བྱེའུ་འཕུར་ཇི་
བཞིན་དུ། །འཇིག་རྟེན་འདི་ནས་ཕ་རོལ་ཏུ། །འཕོ་ཞིང་ཉིང་མཚམས་སྦྱོར་བ་
ན། །བདག་ཅེས་ བྱ་བ་དེས་ལེན་ཏོ། །ཞེས་སོ། དེ་དག་ནི་རིག་པ་ཅན་པའི་
ཕྱོགས་ལ་བརྟེན་པའོ། །གསུམ་པ་ཁྱབ་འཇུག་པ་ནི། རིག་བྱེད་བཞིའི་གསང་
བ་དང༌། འཇུག་པ་བཅུའི་བདག་ཉིད་དུ་མར་འདོད་ཅིང་། བཞི་པ་རྒྱལ་བ་པ་
ནི། སྲོག་དང་ཟད་པ་ལ་སོགས་པ་ཤེས་བྱ་ཐམས་ཅད་དོན་དགུར་ངེས་པར་
འདོད་དེ། འདི་བདག་རྟག་པའི་ཕྱོགས་ལ་བརྟེན་པའོ། །ལྔ་པ་ཆད་པར་ལྟ་བ་
ནི། ཐམས་ཅད་དུ་ངོ་བོ་ཉིད་རྒྱུར་སྨྲ་ཞིང་བདག་ཀྱང་གློ་བུར་བ་འདོད་དེ། ཉི་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཤར་ ཆུ་བོ་ཐུར་དུ་ འབབ་ པ་ དང༌། །སྲན་ ཟླུམ་ ཚེར་ མ་ གཟིང་ རིང་ རྣོ་ བ་
དང༌། །རྒྱལ་བོའི་བུ་མོ་ལྟ་ན་སྡུག་པ་དང༌། །རྨ་བྱའི་མདོངས་ལ་སོགས་པའི་
ཆོས་རྣམས་ཀུན། །སུས་ཀྱང་མ་བྱས་ངོ་བོ་ཉིད་ཀྱིས་བྱུང་། །ཞེས་སོ། །དེ་དག་
གིས་ནི། ཇི་སྙེད་འཇིག་རྟེན་འཁྲུལ་པའི་ཆོས། །ཞེས་པའི་དོན་རྣམས་ལེགས་
པར་བསྟན་ཟིན་ཏོ། །
གཉིས་དེའི་གཉེན་པོར་དག་པ་དཀོན་མཆོག་གི་སྣང་ཚུལ་ལ་གསུམ་
སྟེ། དཔེ་དོན་ཉེ་ བར་ དགོད་ པ། རྣམ་ གྲངས་ སོ་སོར་བཤད་པ། དོན་ངོས་
བཟུང་བའོ། །དང་པོ་ནི། འགྲོ་བའི་ཁམས་དང་། མོས་པ་དང་། བག་ལ་ཉལ་
དང༌། ཀུན་བརྟགས་པའི་ཆོས་ལ་མངོན་པར་ཞེན་པའི་རང་བཞིན་གཟིགས་
ནས། སྲིད་པའི་སྡུག་བསྔལ་ཡོངས་སུ་སྐྱོབ་པ་དང་། ཐར་པ་དམ་པ་ཡོངས་སུ་
ཐོབ་པར་བྱ་བའི་ཕྱིར། སྟོན་པ་སངས་རྒྱས་བཅོམ་ལྡན་འདས་ལོངས་སྤྱོད་ཆེན་
པོ། ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་སྐུ་དང་།
གསུང་དང་། ཐུགས་རྡོ་རྗེ་བདག་ཉིད། མ་ལུས་མི་ལུས་ལུས་པ་མེད་པའི་ཆོས་
ཐམས་ཅད་ཀྱི་རང་བཞིན་གཅིག་དང་དུ་མ་མེད་པའི་བདག་ཉིད་ཆེན་པོའི་ངང་
ལས་གཡོ་བའི་རྩོལ་བ་དང་རྣམ་པར་རྟོག་པ་མི་མངའ་བཞིན་དུ། སྔོན་གྱི་སྨོན་
ལམ་དང་ཐུགས་རྗེ་ཆེན་པོ་ལྷུན་གྱིས་གྲུབ་པའི་ཤུགས་དང་། ཤེས་རབ་ཆེན་
པོའི་སྟོབས་ཀྱིས་ཆོས་ཀྱི་དབྱིངས་རྣམ་པར་དག་པ་གྱུར་པའི་དབང་དང་།
གདུལ་བྱ་རྣམས་ཀྱི་དཀར་པོའི་ལས་ཀྱི་རྒྱུ་ལས། འཇིག་རྟེན་དྲུག་གི་ཕྱོགས་
བཅུ་ཀུན་ཏུ་སྐུ་དང་གསུང་དང་ཐུགས་ཀྱི་སྤྲུལ་པ་སྣ་ཚོགས་པ་གདུལ་བྱ་སོ་
སོའི་ངོར་གང་ལ་གང་འདུལ་དུ་སྣང་བ་ནི། དཔེར་ན་ལྷ་ཡི་དབང་པོ། དབང་



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
སྒྱུར་གྱི་གནས་མན་ཆད་ནས། འཛམ་བུའི་གླིང་ཡན་ཆད། འདོད་པའི་ཡོན་
ཏན་གྱི་རྐྱེན་སོ་སོར་ཆར་འབབ་པ་ཡང་། རྒྱ་མཚོའི་ལྷའི་དབང་དང་། གནས་
སོ་སོའི་ནམ་མཁའི་དབང་དང་། འགྲོ་བ་སོ་སོའི་ལས་ཀྱི་རྒྱུད་ལས། ཆར་སོ་
སོར་འབབ་པར་འགྲུབ་པ་ཡིན་ཡང་། རྒྱ་མཚོའི་ལྷ་ཡང་འདི་སྙམ་དུ། བདག་
གིས་ནི་གནས་འདི་རྣམས་སུ་སོ་སོའི་ལས་ཀྱི་སྐལ་བ་དང་འཚམས་པར་སྤྲིན་
འདི་ལྟ་བུ་བསྡུ་བར་བྱའོ། །གློག་འདི་ལྟ་བུ་དབྱུང་བར་བྱའོ། །འབྲུག་འདི་ལྟ་
བུ་གྲགས་པར་བྱའོ། །ཆར་འདི་ལྟ་བུ་དབབ་པར་བྱའོ་སྙམ་དུ་མི་རྟོག །རྣམ་
པར་མི་རྟོག །མངོན་པར་མི་རྩོལ། ནམ་མཁའ་ཡང་འདི་སྙམ་དུ་འགྲོ་བ་འདི་
དག་གི་འདོད་པའི་ཡོན་ཏན་འབྱུང་བའི་ཆར་དབབ་པའི་གོ་སྐབས་དབྱེའོ་སྙམ་
དུ་མི་རྟོག །རྣམ་པར་མི་རྟོག །མངོན་པར་མི་རྩོལ། འགྲོ་བ་སོ་སོའི་ལས་ཀྱི་
བག་ཆགས་ཀྱང་འདི་སྙམ་དུ་བདག་ཅག་གིས་ལས་ཀྱི་སྐལ་པ་དང་འཚམས་
པའི་ཆར་དབྱུང་བར་བྱའོ་སྙམ་དུ་མི་རྟོག །རྣམ་པར་མི་རྟོག །མངོན་པར་མི་
རྩོལ་བཞིན་དུ། རྒྱུ་དང་རྐྱེན་ཚོགས་པའི་དབང་གིས་གནས་དེ་རྣམས་སུ་སོ་
སོའི་ལས་ཀྱི་སྐལ་བ་དང་འཚམས་པའི་སྤྲིན་འདུ་བ་ནས་ཆར་འབབ་པའི་བར་
དུ་སོ་སོར་འབྱུང་བ་ནི། ལྷ་ཡི་རྒྱལ་པོ་དབང་བསྒྱུར་གྱི་གནས་སུ་གསེར་གྱི་
སྙིང་པོ་ལྟ་བུའི་སྤྲིན་འདུ་བ་དང་དེ་བཞིན་དུ་གློག་དང་། འབྲུག་རྣམས་ཀྱང་ཐ་
དད་དུ་འབྱུང་ཞིང་། ཆར་ཡང་རང་བཞིན་ཐ་དད་དུ་འབབ་པ་ནས། འཛམ་
བུའི་གླིང་གི་བར་དུ་ཡང་དེ་བཞིན་ཏེ། སྤྲིན་རྣམས་ཀྱང་མུ་ཏིག་དམར་པོ་ལྟ་བུ་
ནས། རི་ནག་པོ་བརྩེགས་པ་ལྟ་བུའི་བར་དང༌། གློག་ཀྱང་གསེར་ཁ་སྦྱངས་པ་
ནས། རིན་པོ་ཆེ་ཨིནྡྲ་སྙིལ་འོད་འཕྲོ་བ་ལྟ་བུའི་བར་དང་། འབྲུག་ཀྱང་བྱ་ཀ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ལ་པིང་ཀའི་དབྱངས་ལྟ་བུ་དང་། རོལ་མོའི་སྒྲ་དབྱངས་ལྟ་བུ་ནས། རྒྱ་མཚོ་
འཁྲུགས་པ་ལྟ་བུའི་སྒྲ་ཡི་བར་དང༌། ཆར་ཡང་རིན་པོ་ཆེ་སྣ་ཚོགས་ཀྱི་ཆར་
ནས། མཚོན་ཆའི་ཆར་དང་། ཆུ་དང་བའི་ཆར་ གྱི་བར་དུ། སོ་སོའི་ལས་ཀྱི་
སྐལ་པ་དང་འཚམས་པར་སོ་སོར་ཐ་དད་དུ་འབྱུང་བ་བཞིན་དུ། གདུལ་བྱ་སོ་
སོའི་ངོ་གང་ལ་དཀོན་མཆོག་གསུམ་གྱི་རང་བཞིན་ཐ་དད་དུ་མཐོང་བ་ནི་འདི་
ལྟ་སྟེ། འགྲོ་བ་མཆོག་ཏུ་གྱུར་པ་རྣམས་ལ་ནི་ལོངས་སྤྱོད་རྫོགས་པའི་སྐུ།
ལོངས་སྤྱོད་ཆེན་པོ་མཚན་དང་དཔེ་བྱད་འབར་བའི་སངས་རྒྱས་དང་། ཐེག་པ་
ཆེན་པོ་ཐུན་མོང་མ་ཡིན་པའི་ཆོས་དང་། ས་ཆེན་པོ་ལ་རབ་ཏུ་བཞུགས་པའི་
དགེ་འདུན་ནས། དེ་བཞིན་དུ་སོ་སོའི་སྐྱེ་བོ་དང༌། རང་སངས་རྒྱས་ལ་སོགས་
སོ་སོའི་བསོད་ནམས་མཐུན་པ་རྣམས་ལ་ནི་སངས་རྒྱས་མཆོག་གི་སྤྲུལ་པའི་
སྐུ། དགའ་ལྡན་ནས་འཕོ་བ་ལ་སོགས་པ་མཛད་པ་བཅུ་གཉིས་ཀྱི་རྣམ་པ་
དང༌། ཐེག་པ་སྣ་ཚོགས་པའི་ཆོས་དང་། འཕགས་པ་དང་སོ་སོའི་སྐྱེ་བོའི་དགེ་
འདུན། དགེ་སྦྱོང་གི་ཆ་བྱད་ཅན་འཁོར་རྣམ་བཞི་དང་བཅས་པར་ཀུན་ཏུ་སྣང་
ངོ༌། །འགྲོ་བ་ཕལ་པ་དང་། ངན་སོང་དུ་གྱུར་པ་ལ་སོགས་བསོད་ནམས་ཅུང་
ཟད་དམན་པ་རྣམས་ལ་ནི་སོ་སོའི་སྣང་བ་དང་མཐུན་པར། ལྷ་དང་མི་དང་ཀླུ་
དང་དུད་འགྲོ་ལ་སོགས་པའི་སྟོན་པ་ཐ་དད་པ་དང་། མི་རྟག་པ་དང་། སྟོང་པ་
དང་། བདག་ མེད་ པ་ དང༌། སྡུག་བསྔལ་ དང༌། འཇིག་ རྟེན་ གྱི་ གཙུག་ ལག་
དང་། གླུ་དང་བཞད་གད་ལ་སོགས་པ་སོ་སོར་མངོན་པར་དད་པར་གྱུར་པ་དེ་
དང༌། དེའི་ཆོས་ དང་། རང་ རང་གི་བསོད་ནམས་ཀྱི་ཞིང་དུ་གྱུར་པའི་དགེ་
འདུན་ཡང་ཐ་དད་དུ་སྣང་ངོ༌། །དེ་བཞིན་དུ་འཕགས་པ་དེ་བཞིན་གཤེགས་
-86-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པའི་ཡོན་ཏན་དང་ཡེ་ཤེས་བསམ་གྱིས་མི་ཁྱབ་པའི་ཡུལ་ལ་འཇུག་པའི་མདོ་
ལས། བཀའ་ སྩལ་པ། འཇམ་ དཔལ། འདི་ ལྟ་ སྟེ། དཔེར་ན་ ཟླ་ བ་ཡར་ གྱི་
ངོའི་དཀྱིལ་ནམ་ཕྱེད་ཀྱི་དུས་ན། འཛམ་བུའི་གླིང་གི་སེམས་ཅན་ཐམས་ཅད་
ཀྱི་སོ་ སོའི་མདུན་ན་ཟླ་བའི་དཀྱིལ་འཁོར་འདུག་པ་ཤེས་ཀྱང་། ཟླ་བའི་
དཀྱིལ་འཁོར་ནི་སེམས་ཅན་དག་གིས་བདག་ཅི་ནས་ཀྱང་ཟླ་བའི་དཀྱིལ་
འཁོར་དུ་ཤེས་པར་འགྱུར་བར་བདག་གིས་སེམས་ཅན་དེ་དག་གི་མདུན་དུ་
འདུག་པར་བྱའོ་སྙམ་དུ་མི་རྟོག །རྣམ་པར་མི་རྟོག་མོད་ཀྱི། འོན་ཀྱང་འཇམ་
དཔལ་ཟླ་བའི་དཀྱིལ་འཁོར་ནི་མ་འདྲེས་པའི་ཆོས་དང་ལྡན་པས། ལྷུན་གྱིས་
གྲུབ་ཅིང་རྣམ་པར་མི་རྟོག་པ་དེ་ལྟ་བུའི་བྱ་བ་འདི་འབྱུང་ངོ༌། འཇམ་དཔལ་དེ་
བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་ རྒྱས་ ཀྱང་ འཁོར་ དཔག་ ཏུ་ མེད། ཚད་ མེད། མཚུངས་ པ་ མེད་ པ།
གཞལ་དུ་མེད་པ་དེ་དག་གི་དབུས་ན་དེ་བཞིན་གཤེགས་པ་བཞུགས་པ་མཐོང་
མོད་ཀྱི། དེ་བཞིན་གཤེགས་པ་ནི་དེ་དག་གི་མདུན་དུ་བཞུགས་པར་བྱའོ་སྙམ་
དུ་མི་རྟོག །རྣམ་པར་མི་རྟོག་སྟེ། འོན་ ཀྱང་ སེམས་ཅན་གྱིས་མཐོང་བ་དེ་
བཞིན་དུ། དེ་ བཞིན་ གཤེགས་ པ་ མདུན་ན་ བཞུགས་ ཤིང་ ཆོས་ སྟོན་ཏོ། །
འཇམ་དཔལ་དེ་བཞིན་དུ་གསེར་གྱི་ཁ་དོག་གིས་འདུལ་བར་བྱ་བ་ཡིན་ནོ།།
ཞེས་པ་ནས། བཻཌཱུརྱ་དང་། ཨིནྡྲ་ནཱི་ལ་དང་། སྤུག་དང་། མུ་ཏིག་དམར་པོའི་
ཁ་དོག་གིས་འདུལ་བར་བྱ་བ་ཡིན་ན། དེ་བཞིན་གཤེགས་པ་དེ་དང་དེ་དག་གི་
ཁ་དོག་ཏུ་སྣང་ངོ༌། །དེ་བཞིན་དུ། འཇིག་རྟེན་སྐྱོང་བ་དང་། བརྒྱ་བྱིན་དང་།
ཚངས་ པ་ དང༌། དམྱལ་ བ་ དང༌། ཡི་ དྭགས་ དང་། བྱོལ་ སོང་ གི་ གཟུགས་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
སུ་སྣང་བས་གདུལ་བར་བྱ་བ་ཡིན་ནའང་དེ་བཞིན་དུ་སྣང་ངོ༌། །ཞེས་སོ། །
གཉིས་པ་རྣམ་གྲངས་སོ་སོར་བཤད་པ་ལ་གསུམ་ལས། ཐེག་པ་ཐུན་
མོང་དུ་གྲགས་པའི་སངས་རྒྱས་དཀོན་མཆོག་ནི། མཆོག་གི་སྤྲུལ་པའི་སྐུ་རབ་
ཏུ་བྱུང་བའི་ཆ་བྱད་ཅན་སྐྱེས་པའི་གཟུགས་སུ་བཞུགས་པ་མཚན་དང་དཔེ་བྱད་
དུ་འབར་བ་ཤཱཀྱ་ཐུབ་པ་ལྟ་བུའོ། །ཆོས་དཀོན་མཆོག་ཀྱང་། འགྲོ་བའི་དབང་
པོ་དང་། གཉེན་པོའི་དབྱེ་བས་ཐེག་པ་སྣ་ཚོགས་སུ་སྣང་བ་སྟེ། ཆོས་ཀྱི་སྒོ་མོ་
བརྒྱད་ཁྲི་བཞི་སྟོང་ལྟ་བུའོ། །དགེ་འདུན་དཀོན་མཆོག་ཀྱང་། སྐྱེས་བུ་ཟུང་
བཞི་གང་ཟག་ཡ་བརྒྱད་དེ་བཙུན་པ་ཤཱ་རིའི་བུ་ལ་སོགས་པ་ལྟ་བུའོ། །དེ་ལྟར་
ན། སོ་སོའི་སྐྱེ་བོ་དགེ་སློང་ལ་སོགས་པ་རབ་ཏུ་བྱུང་བ་དག་དགེ་འདུན་དུ་
བརྗོད་ཀྱི་དགེ་འདུན་དཀོན་མཆོག་ཅེས་མི་བརྗོད་དེ། འཕགས་པ་སློབ་པ་མ་
ཡིན་པའི་ཕྱིར་རོ། །གཉིས་པ་ཐེག་པ་ཆེན་པོ་ཐུན་མོང་མ་ཡིན་པ་ལྟར་ན།
སངས་རྒྱས་དཀོན་མཆོག་ནི་ཆོས་ཀྱི་སྐུ་དང་། འོག་མིན་ན་བཞུགས་པ་ལོངས་
སྤྱོད་རྫོགས་པའི་སྐུ་དང་
། དེ་ལས་ཕྱོགས་བཅུའི་འཇིག་རྟེན་ན་སྤྲུལ་པའི་སྐུ་ཇི་
སྙེད་པ་རྣམས་སོ། །ཆོས་དཀོན་མཆོག་ནི། ཐུན་མོང་དུ་གྲགས་པ་དེ་དག་དང་།
ཐེག་པ་ཆེན་པོ་འབའ་ཞིག་པ་སྟེ། ཐར་པ་ཆེན་པོའི་གྲོང་དུ་གཞོལ་བའི་ལམ་དུ་
གྱུར་པའོ། །དགེ་འདུན་དཀོན་མཆོག་ཀྱང་བྱང་ཆུབ་སེམས་དཔའ་སོ་སོའི་སྐྱེ་
བོ་དང་འཕགས་པའི་དགེ་འདུན་ཏེ་སྔ་མ་བཞིན་ནོ། །གསུམ་པ། གསང་བ་བླ་
ན་མེད་པའི་ལུགས་ལའང་གསུམ་ལས། དང་པོ་ཐུན་མོང་དུ་གྲགས་པ་བྱ་བ་
དང་སྤྱོད་པའི་རྒྱུད་ལས། སངས་རྒྱས་དཀོན་མཆོག་ནི། ཡེ་ཤེས་ལྔ་དང་། སྐུ་
གསུམ་མམ་བཞིའི་བདག་ཉིད་དག་པ་དང༌། རྣམ་པར་སྤྲུལ་པ་དང་། བྱིན་



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
གྱིས་བརླབས་པའི་ལྷ་དང་བཅས་པ། དེ་བཞིན་གཤེགས་པ་དང་། པདྨ་དང་།
རྡོ་རྗེའི་རིགས་གསུམ་གྱིས་བསྡུས་པ། ལོངས་སྤྱོད་རྫོགས་པ་དང་། སྤྲུལ་པའི་
སྐུ་ ཞི་ བ་ དང་། ཁྲོ་བོའི་ ཆ་ བྱད་ ཅན། རིག་ སྔགས་ དང་ གསང་ སྔགས་ ཀྱི་
གཟུགས་ སུ་བཞུགས་ པ། གཙོ་བོ་དང་། འཁོར་ དང༌། གཅིག་ དང་དུ་མ་པ།
རྩ་བའི་དཀྱིལ་འཁོར་དང་སྙིང་པོའི་དཀྱིལ་འཁོར་ལ་སོགས་པའི་བྱེ་བྲག་གིས་
དཀྱིལ་འཁོར་ཆེ་ཆུང་གི་ ལྷ་རྣམས་ནི་སངས་རྒྱས་སོ། །ཆོས་དཀོན་མཆོག་
ཀྱང་། སྔར་སྨོས་པ་རྣམས་དང་ ཁྱད་པར་དུ་ རང་ རང་གི་གཞུང་དུ་ གྲགས་
པའོ། །དགེ་འདུན་ཡང་། ཉན་ཐོས་དང་། བྱང་ཆུབ་སེམས་དཔའ་དང་། རིག་
པ་འཛིན་པའི་དགེ་འདུན་ཏེ་གསུམ་དུ་འདོད་དོ། ། །
གཉིས་པ་རྣལ་འབྱོར་གྱི་རྒྱུད་ལས། སངས་རྒྱས་དཀོན་མཆོག་ནི། ཡེ་
ཤེས་ལྔ་དང༌། སྐུ་གསུམ་མམ་བཞིའི་ཆོས་ཉིད་དག་པ་དང་། དཀྱིལ་འཁོར་
དང་རྒྱུད་དུ་གཏོགས་པ། རྡོ་རྗེ་སེམས་དཔའ་རིགས་ཐམས་ཅད་ཀྱི་བདག་པོ་
དང་། རིན་ཆེན་དང་། པདྨ་དང་། ལས་དང་། དེ་བཞིན་གཤེགས་པའི་ རིགས་
ལྔས་བསྡུས་པའི་སྐུ་གསུམ་ཞི་བ་དང་། ཁྲོ་བོར་སྣང་བ། གཙོ་བོ་དང་། འཁོར་
དང༌། གཅིག་དང་། དུ་མ་བ། རྩ་བའི་དཀྱིལ་འཁོར་དང་། ཆོས་དང་ ལས་ ཀྱི་
དཀྱིལ་འཁོར་དང༌། ཕྱག་རྒྱ་བཞི་པ་དང་། གཅིག་ལ་ སོགས་པའི་རིམ་པས་
དཀྱིལ་འཁོར་ཆེ་ཆུང་དུ་གཏོགས་པའི་ལྷ་རྣམས་ནི་སངས་རྒྱས་སོ། །ཆོས་དང་
དགེ་འདུན་ནི་བཤད་མ་ཐག་པ་བཞིན་ནོ། །གསུམ་པ་རྣལ་འབྱོར་ཆེན་པོའི་
རྒྱུད་ལས། སངས་རྒྱས་དཀོན་མཆོག །བཅོམ་ལྡན་འདས་ལོངས་སྤྱོད་ཆེན་པོ་
ཕྱོགས་བཅུ་དུས་བཞིའི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་
-89-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རྡོ་རྗེའི་བདག་ཉིད། མ་ལུས་མི་ལུས་ལུས་པ་མེད་པ་ཐམས་ཅད། སོ་སོ་མ་
ཡིན། ཐ་མི་དད། དབྱེར་མེད་ པའི་ རང་བཞིན། གཅིག་དང་དུ་མ་མེད་པའི་
བདག་ཉིད་ཆེན་པོ་སྐུ་ལྔ་ཡེ་ཤེས་དྲུག་གི་བདག་ཉིད་ཟག་པ་དང་བཅས་པ་
དང་། ཟག་པ་མེད་པའི་ཆོས་ཐམས་ཅད་དབྱེར་མེད་པར་སྐུ་གསུང་ཐུགས་རྡོ་
རྗེ་ལྟ་བུའི་དཀྱིལ་འཁོར་དུ། ཡེ་ནས་ལྷུན་གྱིས་གྲུབ་པའི་ལྷ་དང་བཅས་པ། སྐུ་
གསུང་ཐུགས་ཡོན་ཏན་ཕྲིན་ལས་བྱང་ཆུབ་ཀྱི་སེམས་ཀྱི་རིགས་ཏེ་དྲུག་གིས་
བསྡུས་པ་ཞི་བ་དང་། ཁྲོ་བོའི་ཆ་བྱད་ཅན། ལོངས་སྤྱོད་རྫོགས་པ་དང་། སྤྲུལ་
པའི་སྐུ་ཐབས་དང་ཤེས་རབ་གཉིས་སུ་མེད་པའི་རྒྱན་ཆེན་པོ་ལ་རོལ་པ་ཆེན་
པོའི་གཟུགས་སུ་བཞུགས་པ། གཙོ་བོ་དང་། འཁོར་དང་། གཅིག་དང་། དུ་མ་
དང༌། སྐུ་དང་། གནས་དང༌། སྤྱོད་ཡུལ་ལྟ་བུ་ཆོས་ཐམས་ཅད་ཡེ་ནས་མངོན་
པར་རྫོགས་པར་སངས་རྒྱས་པའི་རང་བཞིན་དུ་དབྱེར་མེད་ཅིང་། གཅིག་དང་
དུ་མ་མེད་པའི་བདག་ཉིད། དུས་བཞི་མཉམ་ཉིད་ཀྱི་དབྱིངས་སྐུ་གསུང་ཐུགས་
ལྷུན་སྟུག་པོ་བཀོད་པའི་རྒྱན་དུ་བཞུགས་པ་ནི་སངས་རྒྱས་དཀོན་མཆོག་ཅེས་
པར་འདོད། ཆོས་དང་དགེ་འདུན་ཡང་། ཐུན་མོང་བ་གསང་བ་སྤྱི་དང་འདྲ་ལ།
ཐུན་མོང་མ་ཡིན་པ་ནི་དཀོན་མཆོག་གསུམ་དབྱེར་མེད་པའི་རང་བཞིན་དེ་ཉིད་
ཀུན་ཏུ་བཟང་པོ་བྱང་ཆུབ་ཀྱི་སེམས་ཞེས་བྱ་སྟེ། ཆོས་ཀྱི་སྐུ་ཉག་གཅིག་གདོད་
མ་ནས་སངས་རྒྱས་པའོ། །
ཚུལ་དེ་དག་དང་མཐུན་པར་རྒྱུད་བླ་མ་ལས་ཀྱང་། སྐྱབས་ནི་སངས་
རྒྱས་ཉག་གཅིག་སྟེ། །སྐྱོབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་མཐར་
ཐུག་ཕྱིར། །སྤང་ཕྱིར་བསླུ་བའི་ཆོས་ཅན་ཕྱིར། །མེད་ཕྱིར་འཇིག་དང་བཅས་
-90-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པའི་ཕྱིར། །ཆོས་རྣམས་ གཉིས་དང་འཕགས་པའི་ཚོགས། །གཏན་གྱི་སྐྱབས་
མཆོག་མ་ཡིན་ནོ། །ཞེས་པ་ལྟར་རོ། །
གསུམ་པ་དོན་ངོས་བཟུང་བ་ལ་གསུམ་ལས། དང་པོ་ཐེག་པ་ཆུང་ངུ་
ཉན་ཐོས་བྱེ་བྲག་པ་ལྟར་ན། སོ་སོའི་སྐྱེ་བོ་དབང་པོ་རྣོན་པོ་སྲིད་པ་ཐ་མ་ཞིག
བརྩོན་པ་ཆེན་པོས་སངས་རྒྱས་ནས་བདག་གི་སྨོན་ལམ་དང་། གདུལ་བྱའི་
སྐལ་བས་མི་མཇེད་འདིར་དོན་མཛད་ཅིང་། ཆོས་ཀྱི་འཁོར་ལོ་བསྐོར་ནས་མྱ་
ངན་ལས་འདས་ཏེ་ཞི་བའི་དབྱིངས་སུ་གཏན་དུ་བཞུགས་ནས་ཕྱིས་དོན་མཛད་
པར་མི་འདོད་དོ། །མདོ་སྡེ་པ་ལྟར་ན་བྱང་ཆུབ་སེམས་དཔའ་སྲིད་པ་ཐ་མ་བའི་
ལུས་ནི་སྨོན་ལམ་གྱིས་བསྒྲུབས་ཏེ། རྒྱུ་དང་བདག་ཏུ་ལྟ་བའི་བག་ཆགས་དང་
གནས་ཀྱི་སའི་མ་རིག་པས་བསྐྱེད་པ་ཡིན་པར་འདོད་པས་སངས་རྒྱས་ཏེ་མྱ་
ངན་ལས་འདས་ནས། གདུལ་བྱའི་དོན་དུ་འགྱུར་ན་ཞི་བའི་དབྱིངས་ལས་སྤྲུལ་
པ་འབད་རྩོལ་མེད་པར་འདོད་དོ། །འདི་ཉིད་གཞུང་ལུགས་ཕལ་ཆེར་ཉན་
ཐོས་ལ། ཚུལ་ཐེག་པ་ཆེན་པོའི་མདོ་སྡེའི་རྗེས་སུ་འབྲངས་པས་མདོ་སྡེ་པ་ཞེས་
གྲགས་ སོ། །ཐེག་ པ་ ཆེན་ པོ་ ལའང་ གཉིས་ ཏེ། ཕ་རོལ་ དུ་ ཕྱིན་ པ་ དང་།
སྔགས་ སོ། དང༌ པོ་ ལའང་ གཉིས་ ཏེ། རྣལ་ འབྱོར་ སྤྱོད་ པའི་ དབུ་ མ་ དང༌།
གྲགས་སྡེ་སྤྱོད་པའི་དབུ་མའོ། །དང་པོ་ལ་གཉིས་ཏེ། རང་རྒྱུད་འོག་མ་དང་།
གོང་མའོ། །དང་པོ་ལའང་གཉིས་ལས། རྣམ་བཅས་པ་ལྟར་ན། ཕྱི་རོལ་གྱི་
དོན་དུ་སྣང་བ་སེམས་ལས་གུད་ན་མེད་ལ། སེམས་ཉིད་ལུས་དང་གནས་དང་
ལོངས་སྤྱོད་ལྟ་བུར་སྣང་བ་སྟེ། སངས་རྒྱས་ནས་ཀྱང་ཉོན་མོངས་པ་མཐའ་
དག་དང་བྲལ་བའི་ཡེ་ཤེས་གཟུགས་ཀྱི་སྐུ། སངས་རྒྱས་ཀྱི་ཞིང་དང་
། དེའི་
-91-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རྒྱན་ལ་སོགས་པའི་ལོངས་སྤྱོད་དང་སྣང་བས་འགྲོ་བའི་དོན་བྱེད་པར་འདོད་
ལ། དེའང་མ་དག་པ་ལ་སྤྲུལ་པ་དང་། དག་པའི་འགྲོ་བ་ལ་ལོངས་སྐུར་སྣང་
བས་དུས་རྒྱུན་མི་འཆད་པར་འདོད་དོ། །རྣམ་མེད་པ་ལྟར་ན། ཁམས་གསུམ་
པའི་སེམས་ཀྱང་དོན་ལྟར་སྣང་བའི་རྣམ་པ་དང་བྲལ་བ་ཡིན་ལ། སྣང་བ་ནི་
སེམས་དང་། དེ་ཉིད་དང་གཞན་དུ་བརྗོད་དུ་མེད་པའི་བག་ཆགས་ཏེ། སངས་
རྒྱས་པའི་དུས་ན་བག་ཆགས་ཡོངས་སུ་དག་ནས་ཡེ་ཤེས་རྣམ་པ་དང་བྲལ་བ་
སྐད་ཅིག་མའི་མཚན་ཉིད་རྒྱུན་འབྲེལ་བར་སྐྱེ་ཞིང་། སྨོན་ལམ་དང་ཐུགས་རྗེ་
དང་ཡེ་ཤེས་ཆེན་པོའི་དབང་གིས། གཟུགས་ཀྱི་སྐུ་མངོན་པར་སྣང་བ་ནོར་བུ་
དང་དཔག་བསམ་གྱི་ཤིང་ལྟར་འགྲོ་བའི་དོན་འབྱུང་བར་འདོད་དེ། དེ་ལས་ནི་
སྐད་ཅིག་མའི་རྒྱུན་དང་འབྲེལ་བའི་ཡེ་ཤེས་ཉིད་དོན་དམ་པར་ཡོད་པ་ཉིད་དུ་
ཁས་ལེན་ཏོ། །གཉིས་པ་རང་རྒྱུད་གོང་མ་ལྟར་ན། བསོད་ནམས་དང་ཡེ་ཤེས་
ཀྱི་ཚོགས་ལས་གྲུབ་པའི་ངང་དུ་སངས་རྒྱས་པ་ན། དོན་དམ་པར་གང་གིའང་
རང་བཞིན་དུ་མ་གྲུབ་པས་དོན་བྱ་བ་དང་བྱེད་པ་མེད་ཀྱང་། ཀུན་རྫོབ་ཏུ་སྨོན་
ལམ་དང་ཐུགས་རྗེ་ཆེན་པོས་སར་གནས་ཀྱི་སེམས་དཔའ་ལ་ལོངས་སྐུ། སོ་
སོའི་སྐྱེ་བོ་དང་ཉན་རང་ལ་སྤྲུལ་པའི་སྐུར་སྣང་བས་དོན་མཛད་པར་འདོད་
དོ། །
གཉིས་པ་གྲགས་སྡེ་སྤྱོད་པའི་དབུ་མ་པ་ལྟར་ན། སངས་རྒྱས་པའི་ཚེ་
རང་བཞིན་མཁའ་ལ་སྤྲིན་དེངས་པ་ལྟར་སེམས་དང་སེམས་བྱུང་གི་འཇུག་པ་
ཆོས་ཀྱི་དབྱིངས་སུ་ཞི་བས་སྐུ་དང་ཡེ་ཤེས་སུ་གྲུབ་པ་མེད་ཀྱང་། སྔོན་གྱི་སྨོན་
ལམ་གྱིས་གདུལ་བྱའི་གཞན་སྣང་དུ་གཟུགས་སྐུ་གཉིས་སྣང་བས་དོན་མཛད་



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པར་འདོད་དོ། གཉིས་པ་གསང་སྔགས་ལའང་གཉིས་ལས། དང་པོ་ཕྱི་པ་ལྟར་
ན། སངས་རྒྱས་ནི་བསོད་ནམས་དང་། ཡེ་ཤེས་ཀྱི་ཚོགས་ཚད་མེད་པ་ལས་
གྲུབ་པ། ཡེ་ཤེས་ཆེན་པོའི་བདག་ཉིད། ཡོངས་སུ་དག་པའི་ཞིང་ན་ལོངས་
སྤྱོད་ཆེན་པོའི་སྐུ་དག་པའི་སེམས་དཔས་བསྐོར་བ། ཇི་ལྟར་འདུལ་བའི་དབང་
དང་བཅས་པས་དོན་མཛད་ཅིང་། བཙུན་མོའི་ཚོགས་ལ་མི་སྤྱོད་དེ་སྨད་པའི་
གནས་ཡིན་པའི་ཕྱིར་རོ། །འོན་ཀྱང་འགའ་ཞིག་གི་དོན་དུ་སྤྲུལ་པའི་ཡུམ་དུ་
སྣང་ཡང་ལྷན་ཅིག་སྦྱོར་བ་ནི་མ་ཡིན་ནོ། །དེ་ལས་སྤྲུལ་པའི་སྐུ་སྣ་ཚོགས་སུ་
སྣང་བས་དོན་མཛད་པའོ་ཞེས་ཟེར་རོ། །
གཉིས་པ་ནང་པ་ལའང་གསུམ་ལས། བསྐྱེད་པ་མ་ཧཱ་ཡོ་ག་ལྟར་ན།
ཡེ་ནས་སངས་རྒྱས་སུ་གནས་པ་ཐབས་དང་ཤེས་རབ་ཀྱིས་མངོན་དུ་བྱས་པ་
ན། ཆོས་ཀྱི་སྐུ་དང་། ལོངས་སྤྱོད་རྫོགས་པའི་སྐུ་གསལ་ལ་རང་བཞིན་གྱིས་
དག་པའི་ངང་ལས། སྤྲུལ་པའི་སྐུ་སྣང་བས་རྟག་ཏུ་ལྷུན་གྱིས་གྲུབ་པའོ་ཞེས་
ཟེར་རོ། །ལུང་ཨ་ནུ་ཡོ་ག་ལྟར་ན། ཀུན་ཏུ་བཟང་པོ་བྱང་ཆུབ་ཀྱི་སེམས་རྡོ་རྗེ་
འཆང་ཆེན་པོ་རྟག་ཏུ་ད་ལྟར་བྱུང་བ་ལྟ་བུའི་སྐུ་མངའ་བ། ལོངས་སྤྱོད་ཆེན་པོ།
སྤྲུལ་པ་ཐམས་ཅད་ཀྱི་འབྱུང་གནས། རྟག་ཏུ་ཡོངས་སུ་དག་པའི་ཞིང་ཁམས་
ན་བཙུན་མོའི་ཚོགས་དཔག་ཏུ་མེད་པའི་དཀྱིལ་འཁོར་ན། བདེ་བ་ཐམས་ཅད་
དང་མི་འབྲལ་བར་བཞུགས་ཏེ། བདེ་བ་དེ་ཡང་ཆོས་ཀྱི་དབྱིངས་དེ་ཁོ་ན་ཉིད་
ཀྱི་དོན་ལ་ཏིང་ངེ་འཛིན་གྱི་མངའ་བརྙེས་པའི་བདེ་བ་དང་ལྡན་པ། ཡིད་བདེ་
བ་དང་ལྡན་པ། གཟུགས་ལ་སོགས་པ་ཕྱི་རོལ་གྱི་འདོད་པའི་བདེ་བ་དང་།
ཡུམ་དང་མཉམ་པར་སྦྱོར་བའི་བདེ་བ་ལ་སོགས་ཏེ། བདེ་བ་མཆོག་དང་ལྡན་
-93-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༣༥༽
པ། བདེ་བ་ཟག་པ་མེད་པ་དང༌། བདེ་བ་ཚད་མེད་དང་། བདེ་བ་མི་འགྱུར་བ་
དང་། བདེ་བ་ཆེན་པོ་དང་། གདུལ་བྱ་ཐམས་ཅད་ལ་བདེ་བ་བསྐྱེད་པ་དང་
ལྡན་པའོ་ཞེས་བྱའོ། །རྫོགས་པ་ཆེན་པོ་ལྟར་ན། ཡེ་ནས་ལྷུན་གྱིས་གྲུབ་པའི་
སྐུ་དང་ཡེ་ཤེས་འདུ་འབྲལ་མེད་པ་ཉིད། ལྷུན་སྟུག་པོ་བཀོད་པའི་ཞིང་ན།།
འོད་གསལ་བའི་དཀྱིལ་འཁོར་ནམ་མཁའི་དབྱིངས་ཁྱབ་པ་ལས། བདེ་བ་དང་
གསལ་བ་ཞེས་ཐ་དད་པའམ་གཅིག་པ་ལ་སོགས་པའི་མཚན་ཉིད་མེད་ཅིང་
སྤྲོས་པ་དང་བྲལ་བ། རང་བྱུང་གི་ཐུགས་རྗེ་དང༌། མཛད་པས་སྤྲུལ་པའི་སྐུ་
གསུམ་ གདུལ་བྱའི་འཇིག་རྟེན་དུ་ ཕྱོགས་མཐས་གཏུག་པར་སྣང་ཞིང་། སོ་
སོའི་མོས་པ་དང་མཐུན་པར་དོན་མཛད་པའོ་ཞེས་འདོད་དོ། །འདི་དག་ནི་
དཀོན་མཆོག་གི་རྣམ་པར་བཞག་པ་སྟེ། ཐུགས་རྗེ་ཆེན་པོའི་འཆར་ཚུལ་དང་
བཅས་པ་བསྟན་པའོ། །
དོན་གསུམ་པ་དེས་བསྟན་པའི་ཐེག་པ་སོ་སོའི་སྣང་ཚུལ་ལ་གཉིས་ཏེ།
རྒྱུ་མཚན་ཉིད་ཀྱི་ཐེག་པ་དང་། འབྲས་བུ་གསང་སྔགས་ཀྱི་ཐེག་པའོ། །དང་པོ་
ལ་བྱེ་བྲག་ཏུ་སྨྲ་བ། མདོ་སྡེ་པ། སེམས་ཙམ་པ། དབུ་མ་པ་བཞི་སྟེ། ཡེ་ཤེས་
སྙིང་པོ་ཀུན་ལས་བཏུས་པ་ལས། སངས་རྒྱས་ཆོས་ནི་རྣམ་པ་བཞིར། །ཡིད་
འདོད་རྣམས་ཀྱིས་མངོན་མཐོང་སྟེ། །བྱེ་བྲག་སྨྲ་ལ་སོགས་པའི་ལམ། །བཤད་
པ་དེ་ཉིད་སྒྲུབ་པའོ། ཞེས་སོ། །དེ་ལ་རྣལ་འབྱོར་འོག་མ་གསུམ་གང་ཟག་གི་
བདག་མི་འདོད་ཀྱང་། ཆོས་ཀྱི་བདག་དོན་གྱིས་ཁས་བླངས་ཏེ། དེ་འང་བྱེ་
བྲག་ཏུ་སྨྲ་བས་རགས་པར་སྣང་བའི་དངོས་པོ་རྣམས་ནི་ཀུན་རྫོབ་པའི་བདེན་
པ་ཡིན་ལ། ཕྲ་བ་དོན་དམ་པའི་བདེན་པ་དང་། བློ་ནི་ཀུན་རྫོབ་ལ། སྐད་ཅིག་
-94-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
དོན་དམ་པའི་བདེན་པར་འདོད་ཅིང་། གཟུང་ཡུལ་ལ་འཛིན་པའི་བློ་རྣམ་མེད་
ཐུག་ཕྲད་སྐམ་པས་ལྕགས་སྤྲམ་འཛིན་པ་ལྟར་སྐྱེ་བར་འདོད་ཅིང་། འདུས་
བྱས་ཐམས་ཅད་བདག་མེད་ཅིང་མི་རྟག་པ་དང་། མྱ་ངན་ལས་འདས་པ་རྟག་
པར་ཡོད་ལ་སྡུག་བསྔལ་གྱི་རྒྱུ་ཉོན་མོངས་པའི་གཉེན་པོར་ལམ་གོམས་པས་
རྒྱུན་དུ་ཞུགས་པ་ལ་སོགས་པའི་འབྲས་བུ་བཞི་གྲུབ་སྟེ་མྱ་ངན་ལས་འདའ་བར་
འདོད་ཅིང་། མདོ་སྡེ་བ། སྐད་ཅིག་སྔ་ལོགས་ན་ཡོད་པའི་རྣམ་པ་དངོས་སུ་
གཏོད་ པའི་སྐྱེད་བྱེད་ནི་གཟུང་བ་དང་། ཕྱི་ལོགས་སུ་དེའི་རྣམ་པ་ཅན་དུ་
དངོས་སུ་སྐྱེས་པའི་ཤེས་པ་སྐྱེ་ལས་འདྲ་བ་འཛིན་པ་དངོས་པོར་བདེན་པར་
འདོད་ཅིང་། ལམ་གོམས་པས་ལྷག་མ་དང་བཅས་པ་དང་། ལྷག་མ་མེད་པའི་
མྱ་ ངན་ལས་འདས་པ་ཐོབ་པར་འདོད་དོ། །དེ་གཉིས་ཀའང་གཟུགས་ལ་
སོགས་པ་སྡུག་བསྔལ་འདི་དག་ཕྲ་རབ་ཆ་མེད་བདེན་པའི་གཅིག་ཏུ་གནས་པ་
དང་། དེ་དུ་མ་འདུས་པའི་རགས་པ་ཕྱི་རོལ་གྱི་དོན་དུ་བདེན་པར་འདོད་ཅིང་།
དེ་འཇལ་བྱེད་ཀྱི་ཤེས་པའང་། ཕྲ་བའི་བདག་ཉིད་གཅིག་ཏུ་གནས་པ་དང་།
དེ་ལས་སྔ་ཕྱིར་སྣང་བའི་ཤེས་པ་རྒྱུན་ལྡན་དུ་འདོད་པའོ། །སེམས་ཙམ་པས།
ཀུན་གཞི་ལ་བག་ཆགས་སྣ་ཚོགས་སུ་བཞག་པ་ཉིད་ཕྱི་རོལ་དོན་གྱི་རྣམ་པར་
སྣང་ཡང་། དེ་ཉིད་དུ་བདེན་པ་མེད་པས་གཟུང་འཛིན་བདེན་པ་བཀག་ནས།
གཟུང་འཛིན་གཉིས་སུ་མེད་པའི་ཡེ་ཤེས་རང་རིག་རང་གསལ་དུ་གནས་པ་
དོན་དམ་པར་གྲུབ་པར་འདོད་དོ། །འདི་ལའང་རྣམ་བདེན་པས་ཕྱི་དོན་དུ་སྣང་
བ་སེམས་ཀྱི་བག་ཆགས་འཁྲུལ་པའི་གཟུགས་བརྙན་ཡུལ་དང་དོན་དུ་སྣང་བ་
ལས་གྲུབ་པར་འདོད་ཅིང་། གཉིས་མེད་ཀྱི་ཤེས་པ་དོན་དམ་དུ་བདེན་པར་
-95-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཁས་ལེན་ཏོ། །རྣམ་རྫུན་པ་ནི་དེ་ལྟར་ཕྱི་རོལ་གྱི་སྣང་བ་འདི་དག་སྣང་སེམས་
ལ་སྣང་ཡང་། རྣམ་པ་སེམས་དང་སེམས་ལས་གཞན་དུ་གྲུབ་པ་མེད་པས་རྫུན་
པ་རྨི་ལམ་དང་འདྲ་ལ། ཡེ་ཤེས་དེ་ཡང་དོན་དམ་པར་རྫུན་པའི་རང་བཞིན་
ཙམ་དུ་གྲུབ་པར་ཁས་ལེན་ཏོ། །འདིའི་གྲུབ་པའི་མཐའ་ལས། ཀུན་གཞི་དང་།
དེ་ལ་བརྟེན་པའི་རྣམ་པར་ཤེས་པ་དང་སྣ་ཚོགས་སུ་སྣང་བ་ཐམས་ཅད། ཀུན་
བརྟགས་གཞན་དབང་ཡོངས་གྲུབ་གསུམ་གྱིས་བསྡུས་པར་འདོད་དོ། །དེའང་།
ཀུན་གཞི་ཀུན་གྱི་གཞི་ཡིན་ཏེ། །ཞེས་པས་འཁོར་འདས་ཀྱི་ཆོས་ཐམས་ཅད་
ཀྱི་རྟེན་དུ་གནས་པ། ངོ་བོ་ལུང་མ་བསྟན་བསྒྲུབ་ན་སངས་རྒྱས་འབྱུང་བས་
བདེ་བར་གཤེགས་པའི་སྙིང་པོའང་ཡིན་ལ། བག་ཆགས་ཀྱིས་འཁོར་བའི་
སྣང་བའང་འགྲུབ་པར་བྱེད་པའི་རྟེན་དུ་འགྱུར་བར་བཤད་དེ། རྒྱན་སྟུག་པོ་
བཀོད་པའི་མདོ་ལས། ཁྱད་པར་ཅན་གྱི་རྒྱུ་བརྗོད་པ། །ཅི་ནས་འབྱུང་བར་
འགྱུར་བ་སྟེ། །རྒྱུ་མེད་པར་ཡང་མེད་པར་འགྱུར། །བྱ་མེད་པར་ཡང་མེད་པར་
འགྱུར། །རྣམ་པར་བྱང་དང་ཐ་མི་དད། །ཀུན་གཞི་ཐ་དད་འགྱུར་བ་མིན། །
ངེས་ཏེ་རྣམ་བྱང་ཐ་དད་ན། །ཀུན་གཞི་རྟག་པ་མ་ཡིན་འགྱུར། །སྔོན་མེད་
འཇིག་ མེད་ རྟག་ པ་ སྟེ། །མཐའ་ བཞི་ རྣམ་ པར་ སྤང་ བ་ ཡིན། །དེ་ བཞིན་
གཤེགས་པའི་སྙིང་པོ་དག །སྤྲུལ་པ་ཡེ་ཤེས་སྒྲ་ཡང་གྲགས། །ཕན་ཚུན་སྙིང་
པོ་ཐ་མི་དད། །དཔེ་ནི་སོར་གདུབ་བཞིན་དུ་གནས། །ས་རྣམས་སྣ་ཚོགས་
ཀུན་གཞི་སྟེ། །བདེ་བར་ གཤེགས་ པའི་ སྙིང་པོའང་དེ། སྙིང་པོ་དེ་ལ་ཀུན་
གཞིའི་ སྒྲས། །བདེ་ བར་ གཤེགས་ པས་ བསྟན་ པར་ མཛད། སྙིང་ པོ་ ཀུན་
གཞིར་ བསྒྲགས་ པར་ མཛད། །བློ་ཞན་རྣམས་ ཀྱིས་ མི་ཤེས་སོ། །ཞེས་སོ།
-96-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
དབྱེ་ན་སྦྱོར་བ་དོན་གྱི་ཀུན་གཞི་ཟག་པ་མེད་པ་དང་། བག་ཆགས་ཐམས་ཅད་
པའི་ཀུན་གཞི་ཟག་པ་དང་བཅས་པའོ། །དེའང་ངོ་བོ་ཁམས་སྙིང་པོ་ཡིན་པ།
འགྱུར་བ་མེད་པ། མྱ་ངན་ལས་འདས་པའི་རྟེན་དུ་གྱུར་པའི་ཆ་ནས་ཟག་མེད་
དུ་བཞག་ལ། མེ་ལོང་གཡའ་དག་པའི་ངོས་ལ་དྲི་མ་མེད་ཅིང་དྭངས་ཡང་།
གཟུགས་བརྙན་མ་དག་པ་སྣ་ཚོགས་པའི་རྟེན་འཆར་གཞི་བྱེད་བའི་ཆ་ནས་མ་
དག་པར་བཞག་པ་ལྟར་བག་ཆགས་སྣ་ཚོགས་ཀྱིས་ཟག་བཅས་སུ་བཞག་
པའོ།།དེའང་བག་ཆགས་སྣ་ཚོགས་པས་དག་མ་དག་སྐྱེ་འགགས་ལ་སོགས་པ་
དུ་མར་སྣང་ཡང་། ཀུན་གཞི་སྔོན་དང་ཕྱིས་ལ་འགྱུར་བ་མེད་པ་མི་གཡོ་བའི་
རང་བཞིན་ཡིན་པའི་ཕྱིར། དཔེར་ན་གཟུགས་བརྙན་གྱིས་མེ་ལོང་གི་ངོས་དུ་
མར་འགྱུར་བའམ། ཉི་མའི་སྟོབས་ཀྱིས་ཟླ་བ་སྐྱེ་འབྲིར་སྣང་ཡང་། གཞི་དེ་
ཉིད་འགྱུར་བ་མེད་པ་བཞིན་ཏེ། དེ་ཉིད་ལས། ཇི་ལྟར་ཟླ་བ་སྐྱེ་འབྲི་བ། །མི་
ཤེས་འགྲོ་བ་རྣམ་རྟོག་ཀྱང་། །ཟླ་བ་སྐྱེ་འབྲི་མེད་པ་བཞིན། །གླིང་དང་གླིང་དུ་
རབ་ཏུ་ སྣང་། །དེ་བཞིན་ཀུན་གཞིའི་རྣམ་ཤེས་ལ། །བྱིས་པ་མི་ཤེས་འགྲོ་
རྣམས་ཀྱིས། །རྟག་ཏུ་ སྐྱེ་འབྲིར་རྣམ་རྟོག་སྟེ། །དེ་ནི་ཟག་མེད་སངས་རྒྱས་
སོ། །ཞེས་ པ་ དང༌། ཆོས་ རྣམས་ ཐམས་ ཅད་ ཀུན་ གྱི་ གཞི། །བག་ ཆགས་
སྙེམས་ལ་སོགས་པ་དང་། །རྟོག་པས་རྙོགས་མ་ཅན་དུ་བྱས། །གཞན་དུ་གྱུར་
ན་ཟག་པ་མེད། །ཟག་མེད་རང་ལུགས་རང་ཐོབ་ན། །དེ་དག་བརྟན་ཅིང་རྟག་
པར་འགྱུར། །ཞེས་སོ། །དེའང་དོན་གྱི་ཀུན་གཞི་ནི་འགྱུར་བ་མེད་པའི་ཡོངས་
སུ་གྲུབ་པའོ། །དེའི་སྟེང་ན་གནས་པའི་བག་ཆགས་ནི་ཀུན་བརྟགས་པ་གཞན་
དབང་མ་དག་པས་བཞག་པ་ཡིན་ནོ། །གང་གིས་ཚུལ་ཇི་ལྟར་བཞག་ན། ཀུན་
-97-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གཞི་ལ་ཡུལ་ གྱིས་རྣམ་པར་དག་པ་ལ་གཉིས་སུ་བཟུང་བའི་འཁྲུལ་པས་
གཞན་དུ་སྣང་བ་དང་། དེ་བཞིན་དུ་སྐྱེས་པ་བུད་མེད་རྟ་གླང་ལ་སོགས་པ་དོན་
གྱི་རྣམ་པའང་ཡེ་ནས་དག་པའི་རང་བཞིན་ཞིང་གི་རྒྱན་དུ་གནས་པ་ལ་བཟུང་
བས་གཞན་དུ་སྣང་བ་དང༌། རྨི་ལམ་གྱི་ཕྱི་ནང་ལྟར་གཉིས་སུ་མེད་པ་ལ་
གཉིས་སུ་བཟུང་བས་བདག་ཏུ་སྣང་བའི་རྣམ་པ་གསུམ་ཉིད་འཁྲུལ་བའི་གཞི་
དང་རྣམ་པ་ཡིན་ནོ། །འཁྲུལ་པའི་བག་ཆགས་བརྒྱུད་མར་སོགས་ཚུལ་ཡང་།
ཀུན་ གཞིའི་ སྟེང་ ནས་ ཀུན་ གཞིའི་རྣམ་ཤེས་རྣམ་ཤེས་ གཞན་ གྱི་ འཆར་
གཞིའམ་བདག་རྐྱེན་དུ་གྱུར་ཏེ། ཡུལ་ལ་དངོས་སུ་མེད་པའི་འཛིན་པ་ལངས་
ཏེ་དེ་ལ་སྒོ་ལྔའི་རྣམ་ཤེས་ཡུལ་ལ་ཤར་དུས། རང་རང་གི་ཆ་ནི་ཀུན་གཞིའི་
རྣམ་ཤེས་ལས་དངོས་སུ་སྐྱེས་པས་རྟོག་མེད་དུ་གནས་པའི་ཕྱིར། ལས་མི་སོག་
ཀྱང་སོག་པའི་སྒོའམ་རྟེན་བྱེད་པའོ། །དེ་ནས་ཡུལ་ལ་འདྲེ་རུང་དུ་འཛིན་པ་ནི་
ཡིད་ཤེས་སོ། །དེ་ལ་ཆགས་སྡང་བར་མ་གསུམ་གང་རུང་དུ་འཛིན་པ་ནི་ཉོན་
མོངས་པ་ཅན་གྱི་ཡིད་དོ། །དེ་གཉིས་ཀྱིས་ཕྱི་ནང་གི་ཆོས་ལ་གཉིས་སུ་མ་གྲུབ་
བཞིན་དུ་གཉིས་སུ་ཞེན་པའི་བག་ཆགས་ཟག་བཅས་ཀྱི་ཀུན་གཞི་ལ་ལས་
བསགས་པས་འཁོར་བའི་བདེ་སྡུག་སྣ་ཚོགས་ལ་སྤྱོད་པའོ། །མདོ་ལས། ཡིད་
གཙོ་ཡིད་ནི་རབ་ཏུ་མགྱོགས་པ་སྟེ། །ཆོས་རྣམས་ཀུན་གྱི་སྣ་ལ་ཡིད་འགྲོའོ། །
ཞེས་སོ། །དེའང་གཞན་དུ་མེད་བཞིན་གཞན་དུ་སྣང་བ་མ་དག་པ་རྨི་ལམ་གྱི་
གཞན་སྣང་ལྟ་བུ་དོན་དུ་སྣང་བ་དང་བཅས་པ་འདི་ནི་མ་དག་པ་གཞན་དབང་
ཞེས་བྱ་སྟེ་གཟུང་བའི་ཡུལ་ལོ། །དེ་འཛིན་བྱ་བདག་ཏུ་མ་གྲུབ་པ་ལ་བདག་དུ་
བློས་ཀུན་བརྟགས་པ་སྟེ་འཛིན་པའི་སེམས་སོ། །དེ་ལྟར་འཁོར་བའི་འཁྲུལ་
-98-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
སྣང་འདི་དག་དག་པར་བྱེད་པ་ལ། གཞི་དོན་གྱི་ཀུན་གཞི་གཏན་ལ་ཕབ་སྟེ།
རང་བཞིན་གདོད་ནས་དག་པའི་གནས་ལུགས་ཤེས་པར་བྱེད་པ་ནི་གཞིའོ། །
དེ་ནས་སེམས་བསྐྱེད་པ་དང་། ཚོགས་གཉིས་བསྒྲུབ་པ་ནི་ཕྱིན་ཅི་མ་ལོག་པའི་
ཡོངས་གྲུབ་ཉམས་སུ་ལེན་པའོ། །དེའི་མཐུས་འབྲས་བུ་གྲུབ་མཐའ་ངན་པར་
ཞེན་པ་ལ་སོགས་པ་གཞི་མེད་པ་ལ་འཁྲུལ་པ་མཚན་ཉིད་ཆད་པའི་ཀུན་
བརྟགས་དང་། གཟུང་འཛིན་གཉིས་སུ་སྣང་བའི་འཁྲུལ་བ་སྣ་ཚོགས་པ་རྣམ་
གྲངས་པའི་ཀུན་བརྟགས་གཉིས་དག་པར་བྱེད་དོ། །དེའི་མཐུས་གནས་གྱུར་
ཁྱད་པར་ཅན་ཐོབ་སྟེ། ཡིད་ཀྱི་རྣམ་ཤེས་མཉམ་པ་ཉིད། ཉོན་ཡིད་སོ་སོར་
རྟོག་པ། སྒོ་ལྔའི་རྣམ་ཤེས་བྱ་བ་གྲུབ་པ། ཀུན་གཞིའི་རྣམ་ཤེས་མེ་ལོང་ལྟ་བུ།
ཀུན་གཞི་ཐམས་ཅད་པ་ཆོས་ཀྱི་དབྱིངས་ཀྱི་ཡེ་ཤེས་སུ་གནས་གྱུར་ནས། མ་
དག་པ་གཞན་དབང་དག་པ་གཞན་དབང་དུ་གྱུར་ཏེ། དོན་གྱི་ཀུན་གཞི་ཡེ་
ནས་དག་པའི་སྟེང་དུ་ཕེབས་པས། ཕྱི་སྣང་བ་ཞིང་ཁམས་རྣམ་པར་དག་པ།
འགྲོ་བ་ལྷ་དང་ལྷ་མོ། རང་ཉིད་ལོངས་སྤྱོད་རྫོགས་པ། དེ་ལས་སྤྲུལ་པའི་རང་
བཞིན་ནི་གདུལ་བྱའི་དབང་གིས་སོ་སོར་སྣང་སྟེ། རྣམ་བདེན་པ་ནི་དེའི་ཚེ་
ལོངས་སྐུ་དབང་ཕྱུག་ཆེན་པོའི་འོག་མིན་དུ་བཞུགས་ནས། སྤྲུལ་སྐུ་སོ་སོར་
འཕྲོ་བར་འདོད་ཅིང་། རྣམ་བརྫུན་པས་རང་གི་སྣང་བ་སངས་རྒྱས་ལོངས་སྤྱོད་
རྫོགས་པའི་སྐུ་ཡང་བསོད་ནམས་དང་ཡེ་ཤེས་ལས་གྲུབ་པའི་ རང་བཞིན་
གནས་གྱུར་ཁྱད་པར་ཅན་གྱིས་བསྐྱེད་པའི་ཕྱིར། སྐལ་བ་མཚུངས་པའི་སངས་
རྒྱས་དང་། ས་བཅུའི་སེམས་དཔའ་རྣམས་ལ་སྣང་བ་དེ་ཉིད་སོ་སོའི་སྐྱེ་བོ་
དང༌། ཉན་རང་ལ་སོགས་པ་ལ་སྤྲུལ་པའི་སྐུར་སྣང་བ་ཡིན་གྱི། སྐུ་གཉིས་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གནས་ཐ་དད་པ་ནི་མ་ཡིན་ནོ་ཞེས་འདོད་དོ། །འདི་དག་ཀྱང་བསྡུ་ན། ཀུན་
བརྟགས་ལ་མཚན་ཉིད་ཆད་པ་དང་རྣམ་གྲངས་པ་གཉིས། གཞན་དབང་ལ་
དག་པ་དང་མ་དག་པ་གཉིས། ཡོངས་གྲུབ་ལ་འགྱུར་བ་མེད་པ་དང་ཕྱིན་ཅི་མ་
ལོག་པ་གཉིས་ཏེ་དབྱེ་ན་དྲུག་ཉིད། རྩ་བ་གསུམ་དུ་སྣང་སྲིད་འཁོར་འདས་
ཀྱིས་ བསྡུས་ པའི་ ཆོས་ ཐམས་ ཅད་ འདུས་ པར་ འདོད་ དོ། །འདིར་ ཁ་ ཅིག་
སེམས་ཙམ་པའི་ལུགས་ལ་གཞན་དབང་མི་སྲིད་དེ། ཐམས་ཅད་རང་གི་དབང་
དུ་སྣང་བའོ། །ཞེས་པའང་མ་ཡིན་ཏེ། འདི་ལྟར་ཡུལ་དང་དོན་དང་རང་གསུམ་
སྣང་བའི་ལུགས་སུ་བྱས་ན། ཡུལ་དུས་གཉིས་པོ་ལ་གཞན་དབང་ཟེར་བས་དེ་
མེད་ན་ནི་ཧ་ཅང་ཐལ་ཏེ་སྣང་བ་ལ་སྐུར་པ་བཏབ་པའི་ཕྱིར། འོན་ཏེ་རང་ལས་
གཞན་པའི་གཞན་དབང་མ་གྲུབ་པས་གཞན་དབང་མེད་ཀྱི། ཡུལ་དོན་གཉིས་
ཡོད་པར་འདོད་ན་ནི་ཁོ་བོ་ཅག་ཇི་སྐད་ཟེར་བ་བཞིན་ཏེ་བཅུད་དུ་ཇི་ཞིག་
ཡོད། རང་གི་སེམས་ལས་རྫས་གཞན་ཁོ་བོ་ཅག་ཀྱང་མི་འདོད་དོ། །དེ་ལྟར་
ནའང་གཞན་དབང་མེད་པ་མ་ཡིན་ནོ། །སྣང་བ་གསུམ་དུ་ཡེ་ནས་གནས་པས་
དེའི་ཆས་གཞལ་བའི་གཞན་དབང་རིགས་པ་ཁོ་ན་ཡིན་ནོ། །དབུ་མ་པ་ལའང་
གཉིས་ཏེ། རང་ རྒྱུད་ པ་ དང༌། ཐལ་འགྱུར་ བའོ། །དང་པོ་ཆོས་ ཐམས་ཅད་
བདེན་པ་གཉིས་ཀྱིས་བསྡུས་ཏེ་ལམ་དུ་བྱས་པས་སྐུ་གཉིས་རྨི་ལམ་ལྟ་བུས་
ཀུན་རྫོབ་ཏུ་དོན་བྱེད་པར་འདོད་དོ། །དེའང་ཕྱི་ནང་འཁོར་འདས་ཀྱིས་བསྡུས་
པའི་ཆོས་སྣ་ཚོགས་སུ་སྣང་བ་འདི་དག ཀུན་རྫོབ་དུ་རང་གི་རྐྱེན་དང་རྒྱུས་
བསྐྱེད་པའི་ཕྱིར་ཇི་ལྟར་སྣང་བ་བཞིན་དུ་བདེན་ལ་དེའི་ངོར་དོན་བྱེད་ཅིང་།
དོན་དམ་པར་ན་གང་གི་དངོས་པོར་ཡང་གྲུབ་པ་མེད་པ་ནམ་མཁའ་ལྟ་བུ་ཡིན་
-100-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
ཞེས་མེད་དགག་ཡོངས་གྲུབ་ཙམ་ཞིག་བློས་འཇལ་ཞིང་། རྣམ་བརྫུན་པ་ལྟར་
ཕྱི་སྣང་བ་འདི་དག་སེམས་ལས་གཞན་དུ་མ་གྲུབ་ཀྱང་སྒྱུ་མ་ལྟར་སྣང་བར་
འདོད་ལ། དེའང་ རིག་པས་དཔྱད་ན་མ་གྲུབ་པར་འདོད་དེ། བདེན་གཉིས་
ལས། ཀུན་རྫོབ་ འདི་ ལྟར་ སྣང་བ་འདི། །རིག་པས་བརྟགས་ན་ འགའ་ མི་
རྙེད། །མ་རྙེད་པ་དེ་དོན་དམ་སྟེ། །ཡེ་ནས་གནས་པའི་ཆོས་ཉིད་དོ། །ཞེས་
སོ། །དེའི་ལུགས་ཀྱིས་སེམས་ཙམ་པ་ལྟར་གཟུང་འཛིན་གཉིས་མེད་ཀྱི་ཤེས་
པ་དོན་དམ་དུ་ཡོད་པ་འགོག་ཅིང་། ཀུན་གཞི་དང་ཚོགས་བརྒྱད་ཀྱི་དབྱེ་བ་མི་
བྱེད་པར་རྣམ་པར་ཤེས་པ་ནི་ཚོགས་དྲུག་ཏུ་འདོད་ལ། ཐོག་མ་མེད་པའི་ཆོས་
ཁམས་དག་པ་སྟེ། སེམས་ཀྱི་རང་བཞིན་འོད་གསལ་བ་ཉིད་ཆོས་ཐམས་ཅད་
ཀྱི་རྟེན་ནམ་འབྱུང་ཁུངས་སུ་འདོད་དེ། རྒྱུད་བླ་མ་ལས། ས་ནི་ཆུ་ལ་ཆུ་རླུང་
ལ། །རླུང་ནི་མཁའ་ལ་རབ་ཏུ་གནས། །མཁའ་ནི་རླུང་དང་ཆུ་དག་དང་། །ས་
ཡི་ཁམས་ལ་གནས་མ་ཡིན། །དེ་བཞིན་ཕུང་པོ་ཁམས་དབང་རྣམས། །ལས་
དང་ཉོན་མོངས་དག་ལ་གནས། །ལས་དང་ཉོན་མོངས་ཚུལ་བཞིན་མིན། །
ཡིད་ལ་བྱེད་ལ་རབ་ཏུ་གནས། །ཚུལ་བཞིན་མ་ཡིན་ཡིད་བྱེད་ནི། །སེམས་ཀྱི་
དག་པ་ལ་རབ་གནས། །སེམས་ཀྱི་རང་བཞིན་ཆོས་རྣམས་ནི། །ཐམས་ཅད་
ལ་ཡང་གནས་མ་ཡིན། །ཞེས་སོ། །དེ་ལྟར་ན་ཆོས་ཐམས་ཅད་དོན་དམ་པའི་
ངང་དུ་རང་བཞིན་གྱིས་དག་པར་གནས་ཤིང་། ཀུན་རྫོབ་ཏུ་སྣ་ཚོགས་སུ་སྣང་
བ་འཁྲུལ་ངོར་སེམས་དང་དེ་ཉིད་ལས་གཞན་དུའང་བདེན་པར་གྲུབ་པ་མེད་
པའི་ཚུལ་གྱིས་སྒྱུ་མའི་རྟ་གླང་ལྟར་གནས་པར་འདོད་དོ། །སྣང་དུས་འདི་ཉིད་
ནའང་། སྣང་ལ་དོན་བྱེད་ནུས་པ་ཡང་དག་ཀུན་རྫོབ་དང་། མི་ནུས་པ་ལོག་
-101-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
པའི་ཀུན་རྫོབ་སྟེ། བདེན་གཉིས་ལས། སྣང་དུ་འདྲ་ཡང་དོན་བྱེད་དག །ནུས་
པའི་ཕྱིར་དང་མི་ནུས་ཕྱིར། །ཡང་དག་ཡང་དག་མ་ཡིན་པའི། །ཀུན་རྫོབ་ཀྱི་
ནི་དབྱེ་བ་བྱས། །ཞེས་སོ། །དོན་དམ་པའི་ངོ་ལ་དབྱེར་མེད་ཀྱང་། བློས་ཕྱེ་ན་
གཉིས་ལས། གནས་ལུགས་ཀྱི་དོན་དམ་ནི་ཆོས་ཐམས་ཅད་གདོད་མ་ནས་
དག་ཅིང་སྟོང་པ་སྟེ། ཟླ་བ་སྒྲོན་མེའི་མདོ་ལས། ཆོས་འདི་སྔ་ནས་བདག་མེད་
སེམས་ཅན་མེད། །སྲོག་མེད་སྐྱེས་བུ་དང་ནི་རང་བཞིན་མེད། །ཅེས་སོ། །རྣམ་
གྲངས་པའི་དོན་དམ་ནི་བློས་བརྟགས་པས་སྟོང་པ་ཉིད་དུ་ཤེས་པ་སྟེ། སྔ་མ་
ལས། སྐྱེ་སོགས་བཀག་པ་དོན་དམ་དང་། །མཐུན་པའི་ཕྱིར་ཡང་འདོད་པ་
ཡིན། །ཞེས་སོ། །དེ་ལྟར་ཤེས་ ནས་ ཀུན་རྫོབ་ཏུ་བསོད་ནམས་དང་
། དོན་
དམ་པ་ཡེ་ཤེས་ཀྱི་ཚོགས་གཉིས་གོམས་པས། འབྲས་བུ་སངས་རྒྱས་ཐོབ་པ་
ནི། ས་སྡེ་ལས། དེ་ལྟར་བསོད་ནམས་ཡེ་ཤེས་ལ། །བརྟེན་ནས་ཐར་པ་དམ་
པ་ནི། །བདག་དང་འགྲོ་བའི་དོན་དུ་འབྱུང་། །རིམ་གྱི་ལེགས་པ་ཐམས་ཅད་
འགྲུབ། །ཅེས་སོ། །
གཉིས་པ་ཐལ་འགྱུར་བ་ནི། བདེན་པ་གཉིས་ཀར་ཡང་། ཆོས་ཐམས་
ཅད་རང་བཞིན་མེད་པས་སྤྲོས་པའི་མཐའ་དང་བྲལ་བར་འདོད་དེ། འཇུག་པ་
ལས། བདེན་པ་གཉིས་ཆར་དུ་ཡང་རང་བཞིན་མེད་པའི་ཕྱིར། །འདི་དག་རྟག་
པ་མ་ཡིན་ཆད་མ་ཡིན། །ཞེས་པ་དང་། རྩ་བ་ཤེས་རབ་ལས། གང་གིས་རྟེན་
ཅིང་འབྲེལ་བར་འབྱུང་། །འགགས་པ་མེད་པ་སྐྱེ་མེད་པ། །ཆད་པ་མེད་པ་རྟག་
མེད་པ། །འགྲོ་བ་མེད་པ་འོང་མེད་པ། །ཐ་དད་དོན་མིན་དོན་གཅིག་མིན། །
སྤྲོས་ པ་ ཉེར་ ཞི་ ཞི་ བསྟན་ པ། །རྫོགས་ པའི་ སངས་ རྒྱས་ སྨྲ་ རྣམས་ ཀྱིས།།
-102-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
བསྟན་པ་དེ་ལ་ཕྱག་འཚལ་ལོ། །ཞེས་སོ། །དེ་བས་ཕྱི་ནང་སྣ་ཚོགས་ཀྱི་ཆོས་
འདི་དག་སྣང་དུས་ཉིད་ནས་སྐྱེ་འགགས་གནས་གསུམ་དང་བྲལ་བ་གང་དུའང་
གྲུབ་པ་མེད་པས། གང་དུའང་སྣང་བར་འདོད་དེ། སྟོང་ཉིད་བདུན་ཅུ་པ་ལས།
སྟོང་ལ་འདི་དག་ཀུན་འཐད་ཀྱི། །མི་སྟོང་བ་ལ་འཐད་མ་ཡིན། །ཞེས་པ་དང་།
བྱང་ཆུབ་སེམས་འགྲེལ་ལས། བུ་རམ་རང་བཞིན་མངར་བ་དང་། །མེ་ཡི་རང་
བཞིན་ཚ་བ་ལྟར། །དེ་བཞིན་ཆོས་རྣམས་ཐམས་ཅད་ཀྱི། །རང་བཞིན་སྟོང་པ་
ཉིད་དུ་གནས། །ཀུན་རྫོབ་སྟོང་པ་ཉིད་དུ་བཤད། །སྟོང་ཉིད་ཁོ་ན་ཀུན་རྫོབ་
སྟེ། །བྱས་པ་དང་ནི་མི་རྟག་བཞིན། །མེད་ན་མི་འབྱུང་ངེས་ཕྱིར་རོ། །ཞེས་
སོ། །དེ་ཡང་སྐྱེ་འགག་ཏུ་སྣང་ཡང་སྐྱེ་འགག་ཏུ་མ་གྲུབ་པ་སྒྱུ་མའི་རང་བཞིན་
ཇི་ལྟ་བར་ཆོས་ཐམས་ཅད་དེ་ལྟར་ཏེ། འཁོར་འདས་སུ་སྣང་ཡང་འཁོར་འདས་
སུ་ གྲུབ་ པ་ མེད་ པར་ འདོད་ དེ། །རྩ་ ཤེས་ ལས། རྨི་ ལམ་ ཇི་ བཞིན་ སྒྱུ་ མ་
བཞིན། །དྲི་ཟའི་གྲོང་ཁྱེར་ཇི་བཞིན་དུ། །དེ་བཞིན་སྐྱེ་དང་དེ་བཞིན་གནས། །
དེ་བཞིན་དུ་ནི་འཇིག་པའང་གསུངས། །ཞེས་པ་དང་། འཁོར་བ་དང་ནི་མྱ་ངན་
འདས། །འདི་གཉིས་ཀྱིས་ནི་ཁྱད་པར་ནི། །ཤིན་ཏུ་ཕྲ་བའང་ཡོད་མ་ཡིན། །
ཞེས་སོ། །དེ་ལྟར་ན། ཆོས་ཐམས་ཅད་སྣང་བར་མཉམ། སྟོང་པར་མཉམ།
ངོས་གཟུང་མེད་པར་མཉམ་པས། ཡང་དག་དང་ལོག་པའི་ཀུན་རྫོབ་ཀྱང་རང་
བཞིན་འདྲ་བར་བཤད་དེ། འཇུག་པ་ལས། རྨི་ལམ་སད་པའི་གནས་སྐབས་
དག །དོན་བྱེད་པ་ལ་ཁྱད་མེད་དེ། །རྨི་ལམ་དག་ནི་རྨིས་པ་བཞིན། །དོན་བྱེད་
མཚུངས་པས་རང་བཞིན་མེད། །ཅེས་སོ། །ཐ་སྙད་ཙམ་དུ་སྣང་བའི་ཆ་ནས་
ཀུན་རྫོབ། རང་བཞིན་མེད་པའི་ཆ་ནས་དོན་དམ་པ་སྟེ། རྩ་ཤེས་ལས། ཀུན་
-103-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རྫོབ་ལས་ནི་ལོགས་ཤིག་ཏུ། །དོན་དམ་ཉེ་བར་མི་དམིགས་སོ། །དོན་དམ་
ལས་ཀྱང་ལོགས་ཤིག་ཏུ། །ཀུན་རྫོབ་ཉེ་བར་མི་དམིགས་སོ། །ཞེས་པ་དང་།
སྔ་མ་ལས། དངོས་ཀུན་ཡང་དག་མཐོང་བ་རྫུན་པ་ཡིས། །དངོས་རྙེད་ངོ་བོ་
གཉིས་ ནི་ འཛིན་ པར་ འགྱུར། །ཡང་ དག་ མཐོང་ ཡུལ་ གང་ ཡིན་ དོན་ དམ་
སྟེ། །མཐོང་བ་རྫུན་པ་ ཀུན་རྫོབ་བདེན་པར་གསུངས། །ཞེས་སོ། །དེ་ཡང་
གཉིས་ཀ་ལ་ངོ་བོ་མེད་པས། གཅིག་ཐ་དད་གང་དུའང་བཞག་ཏུ་མེད་དེ།
སྨིག་སྒྱུ་ཆུར་མ་གྲུབ་པས་སྨིག་སྒྱུའི་ཆུའི་ཀུན་རྫོབ་དང་། དེའི་ངོ་བོ་དོན་དམ་
ཞེས་གང་དུའང་བཞག་ཅིང་དབྱེར་མེད་པར་འདོད་དོ། །དེ་ལྟར་ཆོས་ཐམས་
ཅད་སྣང་ལ་ངོས་བཟུང་མེད་པར་གཏན་ལ་ཕབ་ནས། ལམ་ཚོགས་གཉིས་སྒྱུ་
མ་ལྟར་བསགས་པས། འབྲས་བུ་སྐུ་གཉིས་སྒྱུ་མ་ལྟ་བུས་དོན་གཉིས་ལྷུན་
གྱིས་གྲུབ་པར་འདོད་དེ། རིགས་པ་དྲུག་ཅུ་པ་ལས། དགེ་བ་འདི་ཡིས་སྐྱེ་བོ་
ཀུན། །བསོད་ནམས་ཡེ་ཤེས་ ཚོགས་ བསགས་ཏེ། །བསོད་ནམས་ཡེ་ཤེས་
ལས་བྱུང་བའི། །དམ་པ་གཉིས་ནི་ཐོབ་པར་ཤོག །ཅེས་པ་དང་། སྒྱུ་མ་མཁན་
བཟང་པོས་ཞུས་པའི་མདོ་ལས་ཀྱང་། གང་གིས་སྦྱིན་པ་གང་ལ་བཏང་། །སྦྱིན་
པ་ཇི་ལྟར་མི་དམིགས་པ། །སྦྱིན་པ་མཉམ་པ་དེ་ཉིད་ཀྱིས། །བཟང་པོ་ལ་ནི་
ཡོངས་རྫོགས་ཤོག །སྒྱུ་མ་ལྟ་བུར་ཚོགས་བསགས་ཏེ། །སྒྱུ་མ་ལྟ་བུར་སངས་
རྒྱས་ནས། །སེམས་ཅན་སྒྱུ་མ་ལྟ་བུའི་ཕྱིར། །སྒྱུ་མ་ལྟ་བུའི་དོན་བྱེད་ཤོག །
ཆོས་རྣམས་སྒྱུ་མ་ལྟ་བུ་སྟེ། །བྱང་ཆུབ་ཀྱང་ནི་སྒྱུ་མ་འདྲ། །སངས་རྒྱས་སྒྱུ་མ་ལྟ་
བུ་ཡིས། །མཛད་པ་སྒྱུ་འདྲས་དོན་བྱེད་ཤོག །ཅེས་སོ། །དེ་ཡང་ས་བཅུ་རྒྱུན་
གྱི་ཐ་མར་རྡོ་རྗེ་ལྟ་བུའི་ཏིང་ངེ་འཛིན་བསྒོམས་པས། སྒྲིབ་པ་མཐའ་དག་ཞི་བ་
-104-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
དེའི་ཚེ་སེམས་སེམས་བྱུང་གི་འཇུག་པ་ཐམས་ཅད་ཆོས་ཀྱི་དབྱིངས་སུ་ནུབ་སྟེ་
ཆོས་ སྐུར་རོ་གཅིག་པ་ནི། འཇུག་པ་ལས། ཤེས་བྱའི་བུད་ཤིང་སྐམ་པོ་མ་
ལུས་པ། །བསྲེགས་པས་ཞི་དེ་རྒྱལ་རྣམས་ཆོས་སྐུ་སྟེ། །དེ་ཚེ་སྐྱེ་བ་མེད་ཅིང་
འགག་པ་མེད། །སེམས་འགག་པ་དེ་སྐུ་ཡིས་མངོན་དུ་མཛད། །ཅེས་སོ། །དེ་
ལྟར་ ཆོས་ ཀྱི་ སྐུ་ དམ་ པ་ རང་ དོན་དུ་གྲུབ་ པ་ ན་ སྔོན་ གྱི་སྨོན་ ལམ་ དང་།
གཟུགས་སྐུ་དམ་པ་གདུལ་བྱ་ལ་སྣང་བའི་ལས་མཐུན་པར་བསགས་པའི་
དབང་གིས། གཞན་སྣང་དུ་སྐུ་དང་ཡེ་ཤེས་སུ་སྣང་བ་སྒྱུ་མ་ལྟ་བུ་འབྱུང་སྟེ།
སར་གནས་པའི་སེམས་དཔའ་ལ་ལོངས་སྐུ་དང་། གཞན་པ་སྤྲུལ་པའི་སྐུ་གང་
ལ་གང་འདུལ་འབྱུང་བས། སེམས་ཅན་གྱི་དོན་བྱེད་པ་ནི་རྣམ་པར་མི་རྟོག་
བཞིན་དུ་འབྱུང་བ་ནོར་བུ་དང་དཔག་བསམ་གྱི་ཤིང་དང་མཆོད་སྡོང་ལྟར་
འབྱུང་བར་བཞེད་དེ། དེ་ཉིད་ལས། ཞི་སྐུ་དཔག་བསམ་ཤིང་ལྟར་གསལ་གྱུར་
ཅིང་། །ཡིད་བཞིན་ནོར་བུ་ཇི་བཞིན་རྣམ་མི་རྟོག །འགྲོ་སྒྲོལ་བར་དུ་འཇིག་
རྟེན་འབྱོར་སླད་རྟག །འདི་ནི་སྤྲོས་དང་བྲལ་ལ་སྣང་བ་ཡིན། །ཞེས་པ་དང་།
ཐེག་བསྡུས་ལས། ཀུན་ཀྱང་འདྲེན་པའི་ཕྲིན་ལས་ཅན། །རྒྱ་མཚོ་ཆེ་ འདྲའི་
རྒྱལ་བ་རྣམས། །བྱས་སོ་བྱེད་དོ་བྱ་འོ་ཞེས། །གཞན་གྱིས་དོན་ལ་དགོངས་པ་
མེད། །ཅེས་ པ་ དང ་ །སྤྱོད་ འཇུག་ ལས། ནམ་ མཁའི་ ལྡིང་ གི་ མཆོད་ སྡོང་
བསྒྲུབས། །དེ་ འདས་ ཡུན་ རིང་ ལོན་ན་ཡང་། །དུག་ ལ་ སོགས་ པ་ ཞི་བྱེད་
བཞིན། །བྱང་ཆུབ་སྒྲུབ་པའི་སྤྱོད་མཐུན་པས། །མྱ་ངན་འདས་ཀྱང་དོན་མཛད་
དོ། །ཞེས་པ་ལྟར་རོ། །དབུ་མ་བའི་ཕྱོགས་བཤད་ཟིན་ཏོ། །དེ་ལྟར་ན་ཉན་
ཐོས་ནས་དབུ་མ་པའི་བར་གྱི་ཐེག་པ་རྣམས་ནི། སྤང་བླང་ལ་སོགས་པའི་
-105-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཐབས་ཤེས་རབ་དང༌། ཚོགས་གཉིས་ལས་རྒྱུ་རྐྱེན་དུ་བསྒྲུབས་པས་བྱང་ཆུབ་
འདོད་པའི་ཕྱིར་རྒྱུའི་ཐེག་པ་ཞེས་བྱ་ལ། དེ་ཡང་རང་རང་གི་ལམ་ཆོས་སུམ་ཅུ་
རྩ་བདུན་དང་
། ཕ་རོལ་ཏུ་ཕྱིན་པ་དྲུག་དང་། དེ་དག་གི་མཚན་ཉིད་དུ་མ་ཤེས་
པ་ལ་འཇུག་ པའི་ཕྱིར། ཕ་རོལ་དུ་ཕྱིན་པ་དང༌། མཚན་ ཉིད་ཀྱི་ཐེག་པས་
བསྡུས་པ་ཡིན་ནོ། །དེ་ལྟར་རང་སངས་རྒྱས་ནི་ཉན་ཐོས་དང་གྲུབ་པའི་མཐའ་
གཅིག་པས་དེའི་ཁོངས་སུ་བསྡུས་ལ། ཉན་ཐོས་ནི་ཕྱིས་ཐེག་པ་ཆེན་པོར་
འཇུག་པས། རྒྱུའམ། རྐང་སྟེགས་སམ། ངལ་གསོའི་ ཐེག་ པ་སྟེ་ ཕ་རོལ་དུ་
ཕྱིན་པའི་ཕྱོགས་ཙམ་དུ་མཐུན་པར་བསྡུས་པ་ཡིན་ནོ། །
དོན་གཉིས་པ་འབྲས་བུ་གསང་སྔགས་ཀྱི་ཐེག་པ་ལ་གཉིས་ཏེ། ཕྱི་
ཐུབ་པ་རྒྱུད་ཀྱི་ཐེག་པ་དང༌། ནང་གསང་སྔགས་ཀྱི་ཐེག་པའོ། །དང་པོ་ལ་
གསུམ་ལས། བྱ་བའི་རྒྱུད་ཀྱིས་ནི་རང་ཉིད་བྲན་དང་། ལྷ་རྗེ་ཡི་ཚུལ་ལས་
དངོས་གྲུབ་འདོད་ཅིང་། ཁྲུས་དང་གཙང་སྦྲ་གཙོར་བྱེད་པས་བསྒྲུབས་ལ།
སྤྱོད་པའི་རྒྱུད་ཀྱིས་ནི་རང་དམ་ཚིག་སེམས་དཔའ་དང་། ལྷ་ཡེ་ཤེས་སེམས་
དཔའ་གཉིས་སྤྱན་ནམ་ གྲོགས་པོའི་ཚུལ་ལས་དངོས་གྲུབ་འདོད་ཅིང་། ལྟ་
སྒོམ་ཡོ་ག་དང་འདྲ་ལ། སྤྱོད་པ་ཀྲི་ཡ་ལྟར་བྱེད་པས་གཉིས་བཅས་ཀྱི་ཐེག་པ་
ཞེས་བྱའོ། །རྣལ་འབྱོར་གྱི་རྒྱུད་ནི་སེམས་ཀྱི་སྒོམ་པ་གཙོ་སྟེ། སྤྱོད་པ་གྲོགས་
ཙམ་ཚོལ་བས་རང་དམ་ཚིག་པར་བསྐྱེད་ལ། ལྷ་ཡེ་ཤེས་པ་གཞན་ནས་བསྒྲུབ་
ཅིང་དངོས་གྲུབ་ལེན་པར་འདོད་དོ། །གཉིས་པ་ནང་པ་གསང་སྔགས་པ་ནི།
རྣལ་འབྱོར་ཆེན་པོ་སྟེ། གང་ལའང་ཐབས་ཀྱིས་ཟིན་པའི་སྒོ་ནས་སྤང་བླང་དང་
བྱ་བཙལ་མེད་པར་སྤྱོད་ཅིང་། ཆོས་ཐམས་ཅད་ཡེ་ནས་ལྷའི་དཀྱིལ་འཁོར་དུ་
-106-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
སངས་རྒྱས་པར་འདོད་པས། ཡིན་པ་ལ་གསལ་འདེབས་པ་ཙམ་ལས་མ་ཡིན་
པ་ཞིག་གདོད་སྒྲུབ་པར་མི་འདོད་ཅིང་། ལྷ་བསྐྱེད་དེ་ཡེ་ཤེས་པ་སྤྱན་འདྲེན་པ་
ཡང་ཕྱོགས་གཞན་ནས་འོང་བར་མི་འདོད་དེ། རང་གི་སེམས་ཀྱི་རང་བཞིན་
གོམས་ཤིང་བརྟན་པར་བྱེད་པའི་ཕྱིར་རོ། །དབྱེ་ན་ཐབས་བསྐྱེད་པའི་རིམ་པ་
གཙོ་བོར་བསྟན་པ་ཕའི་རྒྱུད་དང༌། ཤེས་རབ་རྫོགས་པའི་རིམ་པ་གཙོ་བོར་
བསྟན་པ་མའི་རྒྱུད་དང་། བསྐྱེད་རྫོགས་གཉིས་སུ་མེད་པ་ཟུང་དུ་འཇུག་པ་
གཉིས་སུ་མེད་པའི་རྒྱུད་དེ་གསུམ་དུ་གནས་སོ། །འདི་དག་ནི་གཞི་ཡེ་ནས་
དག་པའི་དཀྱིལ་འཁོར་དུ་ཏིང་ངེ་འཛིན་ཟབ་མོས་གསལ་བཏབ་སྟེ། དབང་
བསྐུར་ ཞིང་ བསྐྱེད་རྫོགས་ བསྒོམས་ པས། འབྲས་བུ་ གཞིའི་ དཀྱིལ་ འཁོར་
མངོན་དུ་གྱུར་ཏེ། འོག་མིན་དུ་ཞི་བ་དང་ཁྲོ་བོའི་དཀྱིལ་འཁོར་མངོན་དུ་མཛད་
ནས་སྤྲུལ་པའི་སྐུ་གང་ལ་གང་འདུལ་དུ་ལྷུན་གྱིས་གྲུབ་པར་འབྱུང་བར་འདོད་
དོ། །དེའང་རྒྱུད་སྡེ་བཞི་པོ་དེ་དག་ཀྱང་། དུས་དང་། མི་རིགས་དང་། དབང་
པོའི་ རིམ་པས་སྣང་སྟེ། གཙང་སྦྲ་ཅན་ བྲམ་ཟེ་ལ་བྱ་བའི་རྒྱུད། རྗེ་རིགས་
གཉིས་བཅས་འཛིན་པ་རྣམས་ལ་སྤྱོད་པའི་རྒྱུད། རྒྱལ་རིགས་ལ་རྣལ་འབྱོར་
རྒྱུད། གདོལ་པའམ་དམངས་ལ་རྣལ་འབྱོར་བླ་ན་མེད་པའི་རྒྱུད་འབྱུང་བའོ། །
དེ་དག་སྤྱོད་པའི་དུས་ཀྱང་རྫོགས་ལྡན། གསུམ་ལྡན། གཉིས་ལྡན། རྩོད་ལྡན་
དང་། དབང་ པོའང་། རྟུལ་ བོ། འབྲིང་། རྣོན་པོ། ཤིན་ཏུ་རྣོན་ པོ་ རྣམས་ ལ་
གསུངས་སོ། །གསང་བ་རྫོགས་པ་ཆེན་པོ་ནི། ཆོས་ཐམས་ཅད་གཞི་ནས་ལྷུན་
གྱིས་གྲུབ་པའི་ཕྱིར། དབྱིངས་དང་ཡེ་ཤེས་དབྱེར་མེད་ཀྱི་ངོ་བོར་སངས་རྒྱས་
ཏེ་བདེན་པ་དབྱེར་མེད་པ་ནི། འདི་ཉིད་ལས། དོན་དམ་ཀུན་རྫོབ་དབྱེར་མེད་
-l07-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
པའི། །མཉམ་པའི་དཀྱིལ་འཁོར་ཆེན་པོ་རུ། ཞེས་པ་ལ་སོགས་པས། ཡེ་ནས་
མཉམ་རྫོགས་ཆེན་པོ་གཅིག་ཏུ་སངས་རྒྱས་པར་བསྟན་ཏེ། ལམ་བསྒྲུབ་པའང་
དེ་ཉིད་གསལ་བར་བྱེད་པ་ཙམ་ལས་གཞན་པ་མི་འདོད་ཅིང་། སེམས་ཅན་གྱི་
དུས་ན་སེམས་དང་། སངས་རྒྱས་ཀྱི་དུས་ན་ཡེ་ཤེས་རང་སྣང་བ་དེ་ཡང་། ཡོད་
མེད་ལ་སོགས་པ་གང་དུའང་མ་གྲུབ་པའི་ཚུལ་གྱིས་གནས་པར་འདོད་ལ།
ཁྱད་པར་དུ་འཁྲུལ་སྣང་གཞི་མེད་པ་རྨི་ལམ་ལྟར་གདོད་མ་དང་ཐ་མ་ན་མེད་
ལ། གློ་བུར་དུ་ད་ལྟར་རང་སྣང་བས་གནད་ཟབ་མོས་དག་པར་སླ་ཞིང་། ཡེ་
ཤེས་ཀྱི་རང་བཞིན་ཉིན་སྣང་གི་སེམས་ལྟར་མ་འཁྲུལ་པར་ཡེ་ནས་དེ་ལྟར་
གནས་པས། ཚེ་འདིར་འབད་ན་འགྲུབ་པའི་གནད་ཀྱང་དེ་ལྟར་འདོད་དོ། །
དེའང་ཐ་སྙད་དུ་འཁྲུལ་བ་རྩ་བ་མེད་ལ་རྟེན་དང་བྲལ་བ་སྨིག་སྒྱུའི་ཆུ་དང་དྲི་
ཟའི་གྲོང་ཁྱེར་དང་འདྲ་ལ། ཡེ་ཤེས་ནི་དངོས་སྣང་དོན་བྱེད་ནུས་པའི་རྣམ་པ་
དང་འདྲ་ཞིང་། དོན་དམ་པར་དེ་གཉིས་ཀའང་རང་བཞིན་གྱིས་རྣམ་པར་དག་
པ་ནམ་མཁའ་ལྟ་བུའི་ངང་ལས་གཞན་དུ་གྲུབ་པ་མེད་པར་འདོད་དོ། །གསང་
སྔགས་ཀྱི་ཕྱོགས་ཕྱི་ནང་གཉིས་ལ་བརྟེན་པ་འདི་དག་གི་དོན་རྒྱས་པར་ནི་
གཞུང་ཉིད་འཆད་པའི་སྐབས་སུ་རྒྱ་ཆེར་སྟོན་པས་སྐབས་འདིར་མ་བསྟན་ཅིང་
སྤྲོས་པས་ཆོག་གོ །
སྤྱི་དོན་གསུམ་པ་རྒྱུད་དོན་དངོས་དང་འབྲེལ་བ་དོན་གྱི་རང་བཞིན་
གཏན་ལ་དབབ་ པ་ ལ་ གསུམ་ སྟེ། སྤྱིའི་འབྲེལ་བ་སྒྲུབ་པ། དགོས་ འབྲེལ་
གཏན་ལ་དབབ་པ། རྒྱུད་དོན་ངོས་བཟུང་བའོ། །དང་པོ་ལ་ལྔ་ལས། སྤྱིར་
གྲུབ་མཐའ་ཙམ་ལ་ལོག་པར་རྟོག་པ་དགག་པ་ནི། སོ་སོའི་སྐྱེ་བོ་འགའ་ཞིག་
-108-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ན་རེ། ཕྱི་དང་ནང་གི་གྲུབ་པའི་མཐའ་ཞེས་བྱ་བ། དགེ་སྦྱོང་དང་བྲམ་ཟེ་གཡོ་
ཅན་དག་གིས་འཚོ་བ་བསྒྲུབ་པའི་ཆེད་དུ་བྱས་པ་ལས། ཡང་དག་པའི་དོན་
ཡོད་པར་མ་མཐོང་སྟེ། བདེ་བ་དང་སྡུག་བསྔལ་ནི་གཞན་དང་མཐུན་པར་མྱོང་
ལ། འཆི་བ་དང་རྒུད་པ་ལ་སོགས་པ་ནི་མི་ཁེགས། ཐར་པའི་ལམ་ནི་འདིའོ་
ཞེས་བརྗོད་ཀྱང་བསྟན་དུ་མེད་པ་དང་། ཚེ་སྔ་ཕྱི་དང་ལས་རྒྱུ་འབྲས་ཀྱང་མིག་
གིས་བལྟ་བའི་ཡུལ་དུ་མ་གྱུར་པ་ལ་སོགས་པ་རྒྱུ་མཚན་དུ་མ་དམིགས་པའི་
ཕྱིར། དེ་དག་སྟོན་པའི་གྲུབ་པའི་མཐས་ཅི་བྱ་ཞེ་ན། དེ་ལྟར་མི་ལྟ་སྟེ། གྲུབ་
པའི་མཐའ་ནི་ཁྱེད་སོ་སོའི་སྐྱེ་བོ་རྣམས་ལའང་བདེན་པར་གནས་པའི་ཕྱིར་
རོ། །འདི་ལྟར་ལས་རྒྱུ་འབྲས་འདོད་པའང་། འཇིག་རྟེན་ན་ཕ་མ་ལ་སོགས་
པའི་དྲིན་ཅན་ལ་ཕན་གནོད་བྱས་པའི་འབྲས་བུ་ཚེ་འདི་ཉིད་ལ་འབྱུང་བར་
འདོད་པ་དང་མཚུངས་སོ། །ལུང་ཚད་མར་འདོད་པ་ལྟར། ཁྱེད་ཅག་ཕ་མེས་
རྒན་རབས་ཀྱི་གཏམ་ལ་ཚད་མར་འཛིན་པ་གཉིས་མཚུངས་པ་དང་། དམ་
ཚིག་དང་སྡོམ་པ་ལ་བརྟེན་ནས་ལམ་བསྒྲུབ་པ་བཞིན། ཁྱེད་ཀྱང་མནའ་དང་
ཆད་གཙོ་བོའི་སྒོ་ནས་ཡ་རབས་ཀྱི་དམ་པ་བསྒྲུབ་པ་གཉིས་མཚུངས་པ་དང་།
བྱིས་པ་ལ་སོགས་པ་འགས་ཚེ་སྔ་མ་དྲན་པ་བཞིན་དུ་ཕྱི་མའང་ཡོད་པར་
མཚུངས་པ་དང་། གང་ཞིག་ཤི་ནས་སྨན་དང་བཙན་ལ་སོགས་པའི་ཡུལ་དུ་
སྐྱེས་ནས་ལུང་སྟོན་པ་བཞིན་དུ། ཐར་བའི་ཡུལ་ཡོད་པར་མཚུངས་པ་དང་།
རང་གིས་མ་རྟོགས་པའི་དོན་གཙུག་ལག་མཁན་གྱི་ལུང་ལ་ལྟོས་པ་ལ་སོགས་
པ་འཇིག་རྟེན་གྱི་ལུགས་ ཀྱང་། གྲུབ་པའི་མཐའ་དང་ཚུལ་མཚུངས་པའི་རྒྱུ་
མཚན་དུ་མ་ཡོད་པའི་ཕྱིར། ཐར་པ་དང་ལེགས་པ་བསྒྲུབས་པའི་གྲུབ་མཐའ་
-109-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
འཛིན་པའི་གཞུང་ལ་སྨད་པར་མི་བྱ་བ་ཁོ་ནའོ། །འཇིག་རྟེན་གྱི་ཆོས་ལུགས་
ལས་ཇི་སྐད་འབྱུང་བའི་དོན་ལེགས་པ་དང་ཆོས་ལ་སོགས་པའི་གྲུབ་པ་རྣམས་
ཐར་པ་བསྒྲུབ་པར་དོན་མཚུངས་ཏེ། སློབ་དཔོན་ཆེན་པོ་ཀླུ་སྒྲུབ་ཀྱིས་དབུ་མ་
ལས། མི་ཡི་ཆོས་ལུགས་ལེགས་སྤྱད་ན། །ལྷ་ཡུལ་བགྲོད་པ་ཐག་མི་རིང་། །
ལྷ་ཡི་ཆོས་ལུགས་ལེགས་སྤྱད་ན། །རིམ་གྱིས་ཐར་པ་འགྲུབ་པར་འགྱུར། །
ཞེས་སོ། །
གཉིས་པ་བྱེ་བྲག་ཏུ་སངས་རྒྱས་པའི་གྲུབ་པའི་མཐའ་ལ་ལོག་པར་
རྟོག་པ་དགག་པ་ནི། ཕྱི་རོལ་བ་དག་ན་རེ། ངེད་ཀྱི་རིག་བྱེད་བཞི་པོ་མ་བྱས་
པར་རང་བྱུང་བ། བདག་གི་དེ་ཁོ་ན་ཉིད་སྟོན་པ་ལ་སྐུར་པ་འདེབས་ཤིང༌།
དུས་ཕྱིས་གློ་བུར་དུ་བྱུང་བའི་ཕྱིར། ངེད་ཀྱི་གྲུབ་པའི་མཐའ་དང་མི་མཐུན་
པས། ཁྱེད་ཀྱི་སྟོན་པ་ཐམས་ཅད་མཁྱེན་པར་ཚད་མས་མ་གྲུབ་པ་དང༌། དེས་
བསྟན་པའི་ཆོས་ཀྱང་ཡིད་བརྟན་དུ་རུང་བ་མ་ཡིན་ནོ། །ཞེས་མཐུན་སྣང་དུ་མ་
གྲུབ་པའི་ལོག་པར་རྟོག་པ་ལ། དབང་པོ་རྣམ་པ་གསུམ་གྱིས་མཐུན་སྣང་དུ་
ཡང་དག་པར་བསྟན་པར་བསྒྲུབ་སྟེ། དང་པོ་ལུང་བསྟན་པའི་དཔང་པོ་ནི།
ཁྱེད་རང་གི་གཞུང་ཕྱི་མོ་ལས། ཨུ་དུམ་ཝ་རའི་མེ་ཏོག་དང་འདྲ་བར་རྒྱལ་བ་
རྒྱ་ལམ་ན་ལྷ་དང་མི་རྣམས་ཀྱི་སྟོན་པ་ཐམས་ཅད་མཁྱེན་པ་བྲམ་ཟེའམ་རྒྱལ་
རིགས་ལས་འཇིག་རྟེན་དུ་འབྱུང་བར་འགྱུར་ཏེ། ལྷུམས་སུ་ཞུགས་པ་ན། གླང་
པོ་ཆེ་ཐལ་དཀར་མཆེ་བ་དྲུག་པ། གདོང་གསེརགྱི་དྲྭ་བས་གཡོགས་པ། སྲོག་
ཆགས་ལྷམ་བུ་ཆུ་ཤེལ་ལྟར་མགོ་དམར་ལ་འདྲིལ་བ་ཞིག་ཡུམ་གྱི་གློ་གཡས་
ནས་འཇུག་པའི་མཚན་མ་ཡུམ་གྱི་རྨི་ལམ་དུ་འབྱུང་ལ། དེ་བལྟམས་པ་ན་ཡང་
-110-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
མཚན་དང་དཔེ་བྱད་ཀྱིས་བརྒྱན་པར་འགྱུར་ཞིང་། དེ་རབ་ཏུ་མ་བྱུང་ན་ནི་
འཁོར་ལོས་སྒྱུར་བའི་རྒྱལ་པོར་འགྱུར་ལ། གལ་ཏེ་རབ་ཏུ་བྱུང་ན་ནི་ལྷ་དང་མི་
རྣམས་ཀྱི་སྟོན་པ་ཐམས་ཅད་མཁྱེན་པར་འགྱུར་རོ། །ཞེས་ལུང་བསྟན་པ་
བཞིན་དུ་ངེད་ཀྱི་སྟོན་པ་བྱུང་བའི་ཕྱིར་དང་། གང་ཟག་གི་དབང་པོ་ནི། ཤཱཀྱ་
ཐུབ་པ་བལྟམས་པ་དེའི་ཚེ་རི་བོ་གངས་ཅན་ནས་དྲང་སྲོང་མདོག་ནག་གིས་ཚ་
བོ་མེས་སྦྱིན་དང་ལྷན་ཅིག་འོང་སྟེ་མཚན་བལྟས་ནས་འདི་སྐད་དུ། རྟོག་གེ་བ་
རྣམས་ཐམས་ཅད་བློ་འཁྲུལ་ཏེ། །རྩོད་པའི་དུས་ན་འཁོར་ལོས་སྒྱུར་མི་འབྱུང་།
འདི་ནི་སངས་རྒྱས་བཅོམ་ལྡན་འདས་ཡིན་ངེས། །ཞེས་སྨྲས་པ་དང་། དཀའ་
བ་སྤྱོད་པ་དང་། ཆོས་ཀྱི་འཁོར་ལོ་བསྐོར་བ་ལ་སོགས་པའི་གནས་སྐབས་ན་
ཡང་། བྲམ་ཟེ་དང༌། དྲང་སྲོང་དང་། རྒྱལ་པོ་ལ་སོགས་རིགས་པ་དང་། ཡོན་
ཏན་དང་
། མཐུ་དང་། ཕྱོགས་དང་། གཟི་བརྗིད་ཕུན་སུམ་ཚོགས་པ་མངའ་བ་
རྣམས་ཀྱིས་འདུད་ཅིང་བསྟི་སྟངས་དུ་བྱས་པ་དང༌། སའི་ལྷ་མོས་དཔང་པོ་
བྱས་ཏེ། བདུད་ལ་སོགས་པའི་མཐུ་དང་གཟི་བརྗིད་ཆེ་བའི་ལྷ་དང་། ཀླུ་དང་།
གནོད་སྦྱིན་དང༌། དྲི་ཟ་ཚེ་བསྐལ་པར་ཐུབ་པ་དག་གིས་མཆོད་ཅིང་ཐམས་
ཅད་མཁྱེན་པར་དབང་བསྐུར་བ་ཡིན་ནོ། །ལུང་དང་འབྲེལ་བའི་དཔང་པོ་ཡང་
ཡོད་དེ། ཁྱོད་ ཀྱི་ རིག་ བྱེད་ ལས། གང་ཟག་གི་བདག་བརྫུས་ཏེ་སྐྱེས་ པའི་
སེམས་ཅན་ གང་ ཡིན་ པ་དེ་ ཡང་ ཡོངས་ སུ་དག་པའི་ ཕྱིར། བློ་གྲོས་དང༌།
བསམ་ གཏན་ དང་། སྙོམས་ པར་ འཇུག་ པའི་ཏིང་ ངེ་ འཛིན་ དང་། ལུས་ ཀྱི་
ཚངས་པར་སྤྱོད་པའི་སྒོ་ནས་གང་ཟག་ཡོངས་སུ་དག་པར་བྱས་ཏེ་རྣམ་པར་
གྲོལ་ཞེས་འདོད་དོ། །ཁོ་བོ་ཅག་བྱེ་བྲག་ཏུ་སྨྲ་བ་དང་པོའི་ལྟ་བ་ཡང་གང་ཟག་
-11]-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཡོངས་སུ་དག་པར་བྱ་བའི་ཕྱིར། ཤེས་རབ་དང་། ཏིང་ངེ་འཛིན་དང་། དེའི་
གྲོགས་ཚུལ་ཁྲིམས་ཀྱིས་ཐར་པ་སྒྲུབ་པར་འདོད་པའི་ལུང་གི་དོན་ཡང་འབྲེལ་
པ་འགྲུབ་ཅིང་མཚུངས་པས་ཡིད་བརྟན་དུ་རུང་བ་ཉིད་དོ། །ཁྱེད་ཀྱི་གཞུང་
ལས་གང་ཟག་རྟག་པར་འདོད་པ་དང་། ཁོ་བོ་ཅག་མི་རྟག་པར་འདོད་པ་ལ་
སོགས་པ་ཅུང་ཟད་མི་འདྲ་བ་ཡོད་ཀྱང་། སྐྱོན་མེད་དེ། ཁྱེད་རང་གི་ལྟ་བའི་བྱེ་
བྲག་རྣམས་ ཀྱང་ རྟག་ ཆད་ ལ་ སོགས་ ཕན་ ཚུན་ ནང་ མི་ མཐུན་ པ་ བཞིན་
ནོ། །དཔེར་ན་ཙནྡན་དང༌། ཨ་མ་ལ་སོགས་པ་ཅུང་ཟད་མི་འདྲ་ཡང་ཤིང་དུ་
གཅིག་པ་ཉིད་དང་། ཡང་ཁྱབ་འཇུག་གི་གཞུང་ལས། མིང་ཙམ་ལས་ནི་རབ་
འདས་ཤིང་། །ཡོད་དང་མེད་པ་རྣམ་པར་སྤང་། །སྐྱེ་དང་འཇིག་ ལས་ངེས་
གྲོལ་བ། །དེ་ནི་ནོར་ལྷའི་བུ་ཞེས་བྱ། །ཞེས་པ་དང་། ངེད་ཀྱི་ཡོངས་སུ་རྫོགས་
པ་དབུ་མའི་ལྟ་བ་ལས། ཆད་པ་མེད་པ་རྟག་མེད་པ། །འགགས་པ་མེད་པ་སྐྱེ་
མེད་པ། །ཐ་དད་དོན་མིན་དོན་གཅིག་མིན། ཞེས་པས། ནང་དོན་མཐུན་པས་
ན། སངས་རྒྱས་ནི་ཐམས་ཅད་མཁྱེན་པ་ཡིན་ཅིང་། དེས་བསྟན་པའི་ཆོས་ཀྱང་
ཕུན་སུམ་ཚོགས་པ་ཡིན་པར་ཁྱེད་དང་མཐུན་པ་ཉིད་ཡིན་པས། སྨད་པར་མི་
བྱ་བ་ཁོ་ནའོ། ། །
གསུམ་པ་ཁྱད་པར་དུ་ཐེག་པ་ཆེན་པོ་ལ་ལོག་པར་རྟོག་པ་དགག་པ་ནི།
ཉན་ཐོས་སྡེ་པ་ཁ་ཅིག་ན་རེ། ཐེག་པ་ཆེན་པོ་ ཞེས་ བྱ་བ་ སངས་རྒྱས་ཀྱི་
གསུངས་པ་མེད་དེ། ཡོད་ན་ངེད་ཀྱི་སྟོན་པ་གནས་བརྟན་འོད་སྲུང་ཆེན་པོ་
སོགས་སྟོན་པ་དང་འབྲལ་མེད་དུ་གནས་པ་རྣམས་ཀྱིས་ཐོས་དགོས་པ་ལ་མ་
ཐོས་པའི་ཕྱིར་དང་། ངེད་ཀྱི་གྲུབ་བའི་མཐའ་དང་མི་མཐུན་པའི་ཕྱིར་དང་། ཀླུ་
-112-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
སྒྲུབ་སྙིང་པོ་ལ་སོགས་པའི་རྟོག་གེ་བ་རྣམས་ཀྱིས་བྱས་པའི་ཕྱིར་ཞེས་རྒོལ་བ་
ནི། བྱེ་བྲག་ཏུ་བཤད་པའི་མཛོད་ཆེན་མོ་ལས། བདེ་གཤེགས་ཆོས་ཀྱི་འཁོར་
ལོ་ཡང་། །བདེན་གཉིས་ལས་གཞན་མ་གསུངས་པར། །འོད་སྲུང་ཆེན་པོས་
མཁྱེན་ཏེ་ཕྱིས། །གཞན་གྱིས་ཀུན་ཏུ་བརྟགས་ཕྱིར་རོ། །ཞེས་སོ། །འདི་ལའང་
གསུམ་ལས། དང་པོ་ལུང་བསྟན་པའི་དཔང་པོ་ནི། ཁྱེད་རང་གི་འདུལ་བ་ལུང་
རྣམ་པར་འབྱེད་པ་ལས། བྱང་ཆུབ་སེམས་དཔའ་རྣམས་བསྐལ་བ་གྲངས་མེད་
པ་གསུམ་དུ་དཀའ་བ་སྣ་ཚོགས་པ་སྤྱོད་ཅིང་། སེམས་སྟོབས་ཆེན་པོས་སེམས་
ཅན་གྱི་དོན་ཉམས་སུ་ལེན་པ་དང་། ཤེས་རབ་ཆེན་པོས་སློབ་དཔོན་གྱི་རྒྱུད་དུ་
ངེས་པར་བྱུང་སྟེ། མཐར་རྣམ་པ་ཐམས་ཅད་མཁྱེན་པའི་སངས་རྒྱས་སུ་འགྱུར་
རོ་ཞེས་ཐེག་པ་ཆེན་པོ་ལམ་འབྲས་བུ་དང་བཅས་པ་ལུང་བསྟན་པ་དང་། གང་
ཟག་གི་དཔང་པོའང་། གནས་བརྟན་ཆེན་པོ་ཤཱ་རིའི་བུ་དང་། མོའུ་གལ་གྱི་བུ་
དང་རབ་འབྱོར་ལ་སོགས་པ་ཡོད་ཅིང་། ལུང་དང་འབྲེལ་པའི་དབང་པོ་ཡང་།
ཁྱེད་ཀྱི་གཞུང་ལས་བདེན་པ་བཞིའི་ཆོས་མི་རྟག་ལ་སོགས་བཅུ་དྲུག་ཙམ་དུ་
རྟོགས་ཤིང་ཚུལ་ཁྲིམས་དང་ཏིང་ངེ་འཛིན་གྱི་ཐར་པ་སྒྲུབ་པ་ལ། ངེད་ཀྱིའང་
རྒྱུད་བླ་མར། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེ་གནས་ཐོབ་ཕྱིར་
སྨན་ནི་བསྟེན་པར་བྱ་བ་ལྟར། །སྡུག་བསྔལ་རྒྱུ་དང་དེ་འགོག་པ་དང་དེ་བཞིན་
ལམ། །ཤེས་བྱ་སྤང་བྱ་རིག་པར་བྱ་ཞིང་བརྟེན་པར་བྱ། །ཞེས་པ་ལ་སོགས་
པའི་ཚུལ་མཚུངས་ལ། ལྟ་བ་དང་ཏིང་ངེ་འཛིན་སྒོམ་པ་ལ་སོགས་པའི་ནང་
ཚན་ཅུང་ཟད་མི་འདྲ་ཡང་སྐྱོན་མེད་དེ། ཁྱེད་རང་གི་སྡེ་པ་བཅོ་བརྒྱད་པོའང་སོ་
སོའི་ནང་ཚན་མི་འདྲ་བ་བཞིན་ནོ། །གཞན་ཡང་གནས་བརྟན་འོད་སྲུང་གིས་
-113-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
མ་ཐོས་ཀྱང་། ཤཱ་རིའི་བུ་ལ་སོགས་པས་ཐོས་པས། འཁོར་དུ་གནས་པའི་དུས་
མི་འགལ་བ་ཡིན་ཏེ། སངས་རྒྱས་ལ་གསུང་ཆོས་ཀྱི་དུང་མངའ་བའི་ཕྱིར་རོ།
དེ་སྐད་དུའང་འདུལ་བ་ལུང་རྣམ་འབྱེད་དུ། ཆུ་ཀླུང་ནེ་རཉྫནའི་འགྲུམ་དུ་སྟོན་
པས་བསླབ་པའི་གཞི། ཐོག་མར་དགེ་བ། བར་དུ་དགེ་བ། ཐ་མར་དགེ་བ་
རྣམས་བཅས་ཤིང་བདེན་པ་བཞིའི་ཆོས་བསྟན་པ་དེའི་ཚེ། ཀུན་ཏུ་རྒྱུ་རྣམས་
ཀྱིས་ཅུང་ཟད་ཀྱང་མ་ཐོས་ལ། ཉེ་བའི་ལྔ་སྡེ་རྣམས་ཀྱིས་ཐོས་པ་བཞིན་ནོ། །
དེ་བས་ན་ཐེག་པ་ཆེན་པོ་ཡང་དག་པ་ཉིད་དུ་ཁས་བླང་ཞིང་གཟུང་བར་འོས་
བཞི་པ་གསང་སྔགས་ལ་ལོག་པར་རྟོག་པ་དགག་པ་ནི། རྒྱུའི་ཐེག་པ་
འཛིན་པ་ཁ་ཅིག་ན་རེ། གསང་སྔགས་ནི་ཆོས་མ་ཡིན་ཏེ། གཞི་འཁོར་འདས་
གཉིས་སུ་མེད་པར་ཡེ་ནས་སངས་རྒྱས་པའི་ཕྱིར་དང་། ལམ་ཉོན་མོངས་དུག་
ལྔ་མི་སྤོང་བར་སྤྱོད་པའི་ཕྱིར་དང་། འབྲས་བུ་ཚེ་གཅིག་གིས་སངས་རྒྱས་པར་
འདོད་པའི་ཕྱིར་ཞེས་རྒོལ་ན། འདི་ལའང་། ལུང་དུ་བསྟན་པའི་དཔང་པོ་ནི།
ཁྱེད་རང་གི་མདོ་སྡེ་གདམས་ངག་འབོག་པའི་རྒྱལ་པོ་ལས། ང་ནི་འདི་ནས་མི་
སྣང་ནས། །ལོ་ནི་བརྒྱ་ དང༌ བཅུ་ གཉིས་ན། །བསྟན་ པའི་ སྙིང་ པོ་ དམ་ པ་
ཞིག །འཛམ་ གླིང་ ཤར་ ལྷོའི་ ཕྱོགས་ ངོས་ ཀྱི། །མི་ལས་ སྐལ་ ལྡན་ རིག་ པ་
འཛིན། །རྒྱལ་པོ་ཛཞེས་བྱ་བ་ལ། །ཐུགས་རྗེ་མཐུན་པའི་བྱིན་རླབས་ཀྱིས།།
ལག་ན་རྡོ་རྗེས་སྣང་བར་བྱེད། །ཅེས་དང་། མྱ་ངན་འདས་པའི་མདོ་ལས་ཀྱང་།
བསྟན་བཅོས་གསང་སྔགས་ཅི་ཡང་གསུངས་ཏེ། དེ་ཐམས་ཅད་ནི་སངས་རྒྱས་
ཀྱི་གསུང་ཡིན་པར་ཤེས་པར་གྱིས་ཞེས་སོ། །གང་ཟག་གི་དཔང་པོ་ནི། དཀོན་
-l14-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
མཆོག་བརྩེགས་པ་ལས། བྱང་ཆུབ་སེམས་དཔའ་ལག་ན་རྡོ་རྗེ་ནི། བཅོམ་
ལྡན་འདས་ཀྱི་ཕྱི་བཞིན་དུ་འབྲང་ཞིང་གསང་བའི་མཛོད་འཛིན་པ་སྟེ། ཞེས་པ་
དང༌། ལྷོ་ཕྱོགས་གྱད་ཀྱི་ཡུལ་དུ་ལྷ་མ་སྲིན་སྡེ་བརྒྱད་ཀྱི་འཁོར་ གྱི་དཀྱིལ་
འཁོར་དུ། བཅོམ་ལྡན་འདས་ཤཱཀྱ་ཐུབ་པས་དབང་བསྐུར་བར་ཐུན་མོང་དུ་
གྲགས་པ་ཡིན་ནོ། །བྱང་ཆུབ་སེམས་དཔའ་ལག་ན་རྡོ་ རྗེས་གསང་ སྔགས་
བསྡུས་ནས་སྐལ་བ་དང་ལྡན་པ་རྣམས་ལ་གསུངས་པའི་ཕྱིར་རོ། །ལུང་འབྲེལ་
བའི་དཔང་པོ་ཡང་ཡོད་དེ། གསང་སྔགས་ལས་གཞི་དཀྱིལ་འཁོར་དུ་སངས་
རྒྱས་པ་ལྟར། སྡོང་པོ་བཀོད་པའི་མདོ་ལས། གང་ཞིག་བདག་དང་སངས་རྒྱས་
རྣམས། །རང་བཞིན་མཉམ་པར་རབ་གནས་ཤིང་། །མི་གནས་ལེན་པ་མེད་པ་
སྟེ། །དེ་དག་བདེ་བར་གཤེགས་པར་འགྱུར། །གཟུགས་དང་ཚོར་བ་འདུ་ཤེས་
དང༌། །རྣམ་པར་ཤེས་དང་སེམས་པ་དག །གྲངས་མེད་དེ་བཞིན་གཤེགས་པ་
རྣམས། དེ་དག་ཐུབ་པ་ཆེན་པོར་འགྱུར། །ཞེས་པ་དང་། ལམ་ཉོན་མོངས་པ་
མི་སྤོང་བ་ཡང་དེ་བཞིན་གཤེགས་པའི་རིགས་དང་རང་བཞིན་དུ་བསྟན་པ་
ཉིད། དྲི་མ་མེད་ པར་ གྲགས་ པའི་མདོ་ལས། ཉོན་མོངས་པ་ནི་ དེ་བཞིན་
གཤེགས་པའི་གདུང་ངོ༌། །ཞེས་པ་དང་། དེ་དག་རང་གར་ལམ་དུ་སྤྱོད་པ་མ་
ཡིན་ཏེ། དུག་སྔགས་ཀྱིས་ཟིན་པའི་དུག་ལ་སྤྱོད་པ་ལྟར། ཐབས་ཀྱིས་ཟིན་
ནས་སྤྱོད་ལ། དེ་ཉིད་ནི་རང་གི་གཞུང་ནས་ཀྱང་བཤད་དེ། ཐེག་བསྡུས་ལས།
ཐབས་ཆེན་རྣམས་དང་ལྡན་པ་ལ། །ཉོན་མོངས་བྱང་ཆུབ་ཡན་ལག་འགྱུར། །
ཞེས་པ་དང༌། འདུས་པ་ཆེན་པོ་རིན་པོ་ཆེ་ཏོག་གི་མདོ་ལས། བྱང་ཆུབ་སེམས་
དཔའ་དེ་བཞིན་གཤེགས་པ་ཡོངས་སུ་མཉེས་པར་བྱ་བའི་ཕྱིར། རང་གི་ལུས་
-15-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བུད་མེད་ཀྱི་གཟུགས་སུ་མངོན་པར་སྤྲུལ་ནས། དེ་བཞིན་གཤེགས་པའི་མདུན་
ན་རྟག་ཏུ་ གནས་ སོ། །ཞེས་སོ། །འབྲས་བུ་ཡང་སྐྱེ་བ་ གཅིག་ དང༌། བདུན་
དང་
། བཅུ་དྲུག་ཚུན་ཆད་ཀྱིས་ཐོབ་པ་ཉིད། བརྩོན་པ་དང་ཐབས་ཀྱི་མཆོག་
གིས་ཕྱག་རྒྱ་ཆེན་པོའི་རིག་འཛིན་ཚེ་འདིར་བསྒྲུབ་ཏེ། རྟེན་དེས་མྱུར་དུ་ཐོབ་
པར་ འདོད་ པ་བཞིན་དུ། ཡུམ་བར་མ་ལས། རབ་ འབྱོར་ བྱང་ཆུབ་ སེམས་
དཔའ་ཆེན་པོ་གང་། མཐོང་བས་སྤང་བར་བྱ་བ་རྣམས་ཡོངས་སུ་དག་ལ།
སངས་རྒྱས་ཀྱི་མཛད་པ་ཆེན་པོས་སེམས་ཅན་དཔག་ཏུ་མེད། གྲངས་མེད།
གཞལ་དུ་མེད་པ། ཡོངས་སུ་སྨིན་པར་བྱ་བ་ཞིག་ཡིན་ན་ནི། དེ་འདོད་ན་ཞག་
བདུན་གྱིས་ཀྱང་བླ་ན་མེད་པའི་བྱང་ཆུབ་ཏུ་འཚང་རྒྱ་ཞིང་། འདོད་ན་བསྐལ་
པ་གྲངས་མེད་པར་ཚུལ་ཁྲིམས་ཆེན་པོ་ལ་གནས་པར་བྱེད་དོ། །ཞེས་པ་དང་
ཚུལ་མཚུངས་པ་ཞིག་གོ །འོན་ཀྱང་སངས་རྒྱས་ཀྱི་ཞིང་མ་སྦྱངས། སེམས་ཅན་
སྨིན་པར་མ་བྱས། དགེ་བའི་རྩ་བ་བསྐལ་པ་གྲངས་མེད་པ་གསུམ་དུ་མ་
བསགས་པར་སངས་རྒྱས་པ་ནི་མི་རིགས་ལ། གལ་ཏེ་སངས་རྒྱས་ནའང་ཉན་
རང་གི་ དགྲ་བཅོམ་ བཞིན་ དུ་ འགྱུར་ རོ་ཞེ་ན། ལན་དུ་ གཉིས་ ལས། ཚུལ་
མཚུངས་པ་ནི། ཁྱེད་ཀྱང་གྲངས་མེད་གསུམ་ན་སངས་རྒྱས་པར་འདོད་པའི་
སངས་རྒྱས་དེ་ཉན་རང་དགྲ་བཅོམ་ལྟར་འགྱུར་ཏེ། དམིགས་བསལ་གསུམ་པོ་
དེ་རྫོགས་པར་མ་བྱས་པའི་ཕྱིར་རོ། །མ་གྲུབ་ན། བྱམས་པ་ལ་སོགས་པའི་མ་
འོངས་པའི་སངས་རྒྱས་རྣམས་ལ་དགེ་བ་རྒྱུ་མེད་པར་ཐལ་ཏེ། ཐུབ་པས་བྱས་
ཟིན་པའི་ཕྱིར་རོ། །ཁོ་ན་རེ། རང་ཉིད་ཀྱི་སྨོན་ལམ་དང་། མཐུན་པའི་རྫོགས་
སྨིན་ལ་སོགས་གསུམ་པོ་དེ་བྱས་པ་ཡིན་པས་སྐྱོན་མེད་དོ་ཞེ་ན། འདིར་ཡང་
-116-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
མཚུངས་པ་སྟེ། རང་ཉིད་ཀྱི་སྐལ་པ་དང་མཐུན་པའི་གདུལ་བྱ་ཐར་པའི་ལམ་
ལ་བཀོད་པ་དང་། སྣང་སྲིད་ཐམས་ཅད་དཀྱིལ་འཁོར་གསུམ་གྱི་རང་བཞིན་
དུ་ཞིང་ཁམས་སྦྱངས་པ་དང༌། བསྐྱེད་པ་དང་། རྫོགས་པ། ཐབས་དང་ཤེས་
རབ་ཟུང་དུ་འབྲེལ་བའི་ཚོགས་གཉིས་རྫོགས་པར་བྱས་པའི་ཕྱིར་རོ། །གཉིས་
པ་ལན་དངོས་ནི། ཚེ་གཅིག་ལ་སོགས་པའི་སངས་རྒྱས་སུ་འགྱུར་ཡང་ཉན་
རང་དང་མི་མཚུངས་ཏེ། ཐབས་སྙིང་རྗེ་ཆེན་པོས་ཟིན་པས་ཐེག་པ་ཆེན་པོའི་
སེམས་བསྐྱེད་དང་ལྡན་ཅིང་། ཤེས་རབ་ཆོས་ཐམས་ཅད་རང་བཞིན་མེད་པའི་
ཚུལ་ལ་མཁས་པས་ལམ་སྦྱངས་ཏེ་སངས་རྒྱས་པ་ན། སེམས་ཅན་དཔག་ཏུ་
མེད་པའི་དོན་འབྱུང་བའི་ཕྱིར་རོ། དུས་བསྐལ་པ་གྲངས་མེད་པ་གསུམ་ཁོ་
ནའི་ངེས་བཟུང་ཡང་། ཞག་དང་ཚེས་ ཀྱིས་བགྲངས་པའི་གྲངས་མེད་པ་མ་
ཡིན་གྱི། སྒོ་གསུམ་གྱི་དག་པ་སྐྱོང་བ་ལ་དེ་སྐད་དུ་གྲགས་ཏེ། རྡོ་རྗེ་སྙིང་པོ་
རྒྱན་གྱི་རྒྱུད་ལས། གྲངས་མེད་པ་ནི་རྣམ་པ་གསུམ། །ལུས་ངག་ཡིད་ཀྱི་རང་
བཞིན་ ཏེ། །ཁམས་རྣམས་ དང༌ ནི་ རླུང་ རྣམས་ དང༌། །ཡེ་ཤེས་གྲངས་མེད་
རྫོགས་ པ་ ཡིས། །ལྷུན་ གྱིས་ གྲུབ་ པའི་ སངས་ རྒྱས་ ཉིད། །ཚེ་ འདི་ ཉིད་ ལ་
འགྲུབ་པར་འགྱུར། །ཞེས་པ་དང་། ཁྱེད་རང་གི་མདོ་སྡེ་ཐར་པ་ཆེན་པོ་ལས་
ཀྱང་། ལུས་དང་ངག་དང་ཡིད་ཀྱི་གནས་ངན་ལེན་རྣམས་ཡོངས་སུ་སྦྱོང་བའི་
ཕྱིར། འདོད་ པ་ དང༌ གཟུགས་ དང་ གཟུགས་མེད་པའི་ ཁམས་ ཀྱི་དབྱེ་བས་
བསྐལ་པ་གྲངས་མེད་པ་གསུམ་དུ་མངོན་པར་བརྩོན་ཏེ། ཞེས་སྒོ་གསུམ་དང་
ཁམས་གསུམ་གྱི་དྲི་མ་སྤོང་བ་ལ་དེ་སྐད་དུ་བཏགས་པར་མངོན་ཏེ། ཕྱིའི་དུས་
ན་ཇི་ལྟ་བ་བཞིན་དུ་གྲངས་སུ་གསོག་མི་དགོས་སོ། །དེའང་དེད་དཔོན་ཐབས་
-117-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ལ་མཁས་པས་མི་ནག་མདུང་ཐུང་ཅན་བསད་པས་སྐད་ཅིག་ལ་ཚོགས་བསྐལ་
པ་བཞི་ཁྲི་འདུམ་པ་ལ་སོགས་པ་དུ་མ་ཡོད་པའི་ཕྱིར། དཔེས་ཀྱང་ཤེས་པར་
བྱ་སྟེ། ཉི་མ་དང༌། ནོར་བུ་ལས་སྐད་ཅིག་གི་རྩོལ་བ་ཡུན་ཐུང་བར་སྐྱེས་པའི་
མེ་དེ་ཉིད་མེ་མཚན་ཉིད་པ་མ་ཡིན་པར་ཐལ་ཏེ། བུད་ཤིང་ལ་སོགས་པ་རྒྱུན་
རིང་པོ་ཉིད་ནས་རྩོལ་བས་མ་སྦྱངས་པའི་ཕྱིར་རོ། །དེ་ལས་བྱུང་བའམ་མེ་
ཡིན་ཏེ། བཙོ་བསྲེག་གི་བྱ་བ་བྱེད་པའི་ཕྱིར་རོ་ཞེ་ན། བསྐལ་པར་མ་བསྒྲུབ་
ཀྱང་སངས་རྒྱས་ཡིན་ཏེ། དོན་གཉིས་མཐར་ཐུག་ལྷུན་གྱིས་གྲུབ་པའི་ཕྱིར་
རོ། །
ལྔ་པ་གསང་སྔགས་སྔ་འགྱུར་ལ་ལོག་པར་རྟོག་པ་དགག་པ་ལ་གཉིས་
ཏེ། རྩོད་པ་འགོད་པ་ནི། ཁ་ཅིག་ན་རེ། ཁྱེད་ཀྱི་རྒྱུད་འདི་དག་ཧ་ཅང་གོ་སླ་
ཞིང་། ཚིག་མི་མཛེས་པ་ཅི་རིགས་པ་སྣང་བས། སྡེབ་སྦྱོར་གྱི་ཚུལ་ལ་སོགས་
པ་དང་མི་མཐུན་པའི་ཕྱིར་དང༌། ཐེག་པ་གོང་འོག་ཆ་ཤས་དང་། ནང་ཚན་མི་
འདྲ་བ་རྒྱུད་གཅིག་ནའང་བསྟན་པའི་ཕྱིར་དང་། བལྡབ་པ་དང༌། ཟློས་པར་
ཡང་ འགའ་ ཞིག་ གནས་ པའི་ ཕྱིར། གང་ ཟག་ གིས་ སྦྱར་ བའོ་ ཞེས་ འཛེར་
ཏོ། །དེའི་ལན་བཤད་པ། སངས་རྒྱས་དང་བྱང་ཆུབ་སེམས་དཔའ་ཐུགས་རྗེ་
མངའ་བས་ནི་སེམས་ཅན་གྱི་གོ་སླ་ཞིང་རྟོགས་པར་བྱ་བའི་ཕྱིར་བསྟན་པ་ཡིན་
གྱི། མི་གོ་བར་བྱ་བའི་ཕྱིར་རིག་བྱེད་སོ་སོའི་མཆོད་སྦྱིན་ལྟ་བུ་མ་ཡིན་ཅིང་།
ཚིག་ཀྱང་སྔོན་གྱི་དུས་ཀྱི་སྐད་རྙིང་ལ་བརྟེན་པ་ཅི་རིགས་སུ་སྣང་བ་ནི། དེ་
དུས་དེ་བས་ལྷག་པའི་སྐད་གཅིག་ལ་བརྟེན་དུ་མེད་པའི་ཕྱིར་དང་། རྣམ་པ་
གཅིག་ཏུ་ན་གོ་སླ་བའི་ཕྱིར་ལོ་པཎ་ཐུགས་རྗེ་ཅན་གྱིས་བསྒྱུར་ཏེ། འཇིག་རྟེན་
-118-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པའི་གཙུག་ལག་ངན་པ་དེ་དག་གིས་མ་བསླད་པས་ནོར་བའི་གཞི་མེད་པར་
བྱས་པ་ཡིན་ནོ། །གལ་ཏེ་ཚིག་ལེགས་པ་འབའ་ཞིག་ལེགས་པ་ཡིན་ན་སྙན་
ངག་མཁན་པོས་རང་བཟོ་བྱས་པའང་དེ་ལྟར་འགྱུར་བ་དང་། རྣམ་པ་གཅིག་ཏུ་
བོད་ཀྱི་ཆོས་ཇི་སྙེད་པའང་ཡང་དག་པར་མི་རུང་སྟེ་སཾ་སྐྲྀ་ཏའི་ཚིག་དང་སྡེབ་
སྦྱོར་ལྟ་བུའི་བརྒྱ་སྟོང་གི་ཆ་ཡང་མེད་པའི་ཕྱིར་རོ། །ལྟོས་ས་ལ་ལྟོས་ནས་
འཇོག་གོ་ཞེ་ན་མཚུངས་ཏེ། འདིར་ཡང་དེ་བས་དམན་པ་ལ་ལྟོས་ནས་མཆོག་
ཏུ་གྱུར་པའོ། །ནང་ཚན་གྱི་ཆ་ཤས་མི་འདྲ་བས་ཆོས་ཡང་དག་པར་མི་འགྱུར་
ན། ཀྱེ་རྡོ་རྗེ་བླ་མེད་ཀྱི་རྒྱུད་དུ་ཉན་ཐོས་སྡེ་པ་བཞི་དང་། བདེན་པ་བཞིའི་རྣམ་
བཞག་བྱུང་བས་ཡང་དག་པ་མ་ཡིན་པར་འགྱུར་བ་དང༌། སྡོམ་པ་འབྱུང་བའི་
རྒྱུད་ལས་རྒྱུད་ཀྱི་འཁོར་དུ་གནས་བརྟན་ཀུན་དགའ་བོ་ལ་སོགས་པ་ཉན་ཐོས་
བྱུང་བས་གདུལ་བྱ་དང་འདུལ་བྱེད་ཐེག་པ་དང་བསམ་པ་འགལ་བ་དང༌།
ངེས་བརྗོད་བླ་མའི་རྒྱུད་དུ་འདི་སྐད་བདག་གིས་ཐོས་པ་ཞེས་བྱུང་བས་ན་རྒྱུད་
མ་ཡིན་པར་ཐལ་བ་དང༌། དུས་ཀྱི་འཁོར་ལོར་གཟུགས་མེད་ཀྱི་ལྷ་ལ་གནས་
ངེས་པ་ཅན་བཤད་པས་ཆོས་མངོན་པ་དང་མི་མཐུན་པ་དང་། འགྲེལ་པ་དྲི་མ་
མེད་པའི་འོད་ལས། བྱང་ཆུབ་སེམས་དཔའ་ལུང་བསྟན་འབྱུང་གི རྣལ་འབྱོར་
པ་ ལུང་ བསྟན་ མི་ འབྱུང་ངོ༌། །ཞེས་ བཤད་ པས། མཚན་ ཉིད་ ལས་ སྔགས་
དམན་པར་འགྱུར་བ་ལ་སོགས་པའི་ནང་ཚན་ཅུང་ཟད་འགལ་བར་སྣང་བས་དེ་
དག་ཡང་དག་པ་མ་ཡིན་ནམ་ཞེས་མཚུངས་སོ། །བལྡབ་བུ་དང་ཟློས་བུར་
བསྟན་པས་ཐེ་ཚོམ་གྱི་གཞིར་ག་ལ་རུང་སྟེ། དྲི་མ་མེད་པ་ཆེ་ཆུང་གི་མདོ་དང་།
ཏིང་འཛིན་རྒྱལ་པོ། ཏིང་འཛིན་མཆོག་དམ་པའི་མདོ། མྱ་ངན་ལས་འདས་པ་
-119-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཆེ་ཆུང་གི་མདོ་ལ་སོགས་པ་ལའང་། བལྡབ་པ་དང་ཟློས་པར་སྣང་བ་དང་།
གསང་བ་འདུས་པའི་བྱང་ཆུབ་སེམས་ཀྱི་ལེའུ་དང༌། རིགས་ཀྱི་ཡུམ་དང་། ཁྲོ་
བོ་བཅུའི་སྔགས་དང༌། ལས་དང་དྲག་པོའི་བརྟུལ་ཞུགས། ཕུར་བུ་བྱིན་གྱིས་
བརླབ་པའི་ཆོ་ག་ལྟ་བུ་དང་། རྡོ་རྗེ་གདན་བཞི་པ་ཆེ་ཆུང་དང་། ཀྲི་རྣ་ཡ་མ་རི་
ཆེ་ཆུང་། དེ་ལ་སོགས་པའི་རྒྱུད་འདི་དག་ལའང་། ནང་ཚན་དང་ཆེ་ཆུང་ལ་
སོགས་པའི་ཅི་རིགས་སུ་ཟློས་བུར་བལྡབ་ན་ཡང་དག་པ་མ་ཡིན་པར་འགྱུར་
རོ། །གཞན་ཡང་འདི་དག་ཡང་དག་པ་མ་ཡིན་པའི་ཚད་མ་ཅི་ཞིག་ཡོད། དོན་
ཇི་ལྟ་བ་བཞིན་མཚུངས་ཏེ། སྨིན་བྱེད་དབང་དང་། གྲོལ་བྱེད་བསྐྱེད་རྫོགས་
དང༌། ཐབས་ལམ་དང་གྲོལ་ལམ་ལ་སོགས་པ་མཐུན་ལ། ནང་ཚན་ཅུང་ཟད་
མི་འདྲ་བས་དེ་ལྟར་འགྱུར་ན་ནི། ཁྱེད་རང་གི་བརྟག་གཉིས་དང་། གདན་བཞི་
དང༌། དུས་འཁོར་ལ་སོགས་པ་རྣམས་སུ། ཐབས་དང་ལྷའི་བསྐྱེད་རྫོགས་མི་
འདྲ་བ་དུ་མར་སྣང་བས། སྐྱོན་དེ་ཉིད་ཞུགས་པར་འགྱུར། གལ་ཏེ་གང་ཟག་
གིས་ བསྡེབས་ པ་ ཞིག་ན་ ཡང་ སྐུར་ པ་ གདབ་ པར་ མི་ རུང་ སྟེ། དེ་ བཞིན་
གཤེགས་པ་རྣམས་ཀྱིས་བྱིན་རླབས་གདུལ་བྱའི་རྒྱུད་ལ་ཞུགས་པས་ཕན་པ་
དང་བདེ་བར་དགོངས་པ་ཡིན་སྲིད་པའི་ཕྱིར་རོ། །སངས་རྒྱས་ཀྱི་བསྟན་པ་ནི་
ཐར་པ་དང་ཞི་བ་སྒྲུབ་པ་ཡིན་ལ། དེ་ཡང་དེ་དང་ཚུལ་མཚུངས་པའི་ཕྱིར་ན་
སྟོན་པས་གསུངས་བཞིན་གུས་པར་བྱ་དགོས་ཏེ། འཕགས་པ་ཡོངས་སུ་མྱ་
ངན་ལས་འདས་པ་ཆེན་པོའི་མདོ་ལས། ཀུན་དགའ་བོ་ང་ཡོངས་སུ་མྱ་ངན་
ལས་འདས་ནས་རྣམ་པར་གྲོལ་བ་དང་། ཡེ་ཤེས་མཐོང་བའི་ཆོས་སུ་གྱུར་པ་
གང་བྱུང་བ་དེ་དག་ཀྱང་། དེ་བཞིན་གཤེགས་པ་ཉིད་ཀྱི་གསུངས་པར་རིགས་
-120-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པར་བྱ་སྟེ། ཅིའི་ཕྱིར་ཞེ་ན། སེམས་ཅན་རྣམས་ལ་ཕན་པ་དང་བདེ་བ་དོན་དུ་
གཉེར་བ་དེ་ནི་དེ་ བཞིན་ གཤེགས་ པ་ ཉིད་ ཀྱིས་ བྱིན་བརླབས་ པའི་ ཕྱིར་
རོ། །ཞེས་པ་དང་། རྒྱུད་བླ་མ་ལས་ཀྱང་། ཐར་པ་ཐོབ་པའི་ལམ་དང་རྗེས་སུ་
མཐུན། །དེ་ཡང་དྲང་སྲོང་བཀའ་བཞིན་སྤྱི་བོས་བླང་། །ཞེས་སོ། །འདི་ལྟར་དེ་
བཞིན་གཤེགས་པའི་བྱིན་རླབས་འབྱུང་བ་ཡང་སེམས་ཅན་གྱི་རྣམ་པར་རྟོག་པ་
དང་འདྲེས་ནས་ འབྱུང་བའི་ཕྱིར་ཏེ། ཟ་མ་ཏོག་བཀོད་པའི་མདོར། བདུད་
སྡིག་ཏོ་ཅན་གྱིས་ཆོས་ཀྱི་རྣམ་གྲངས་བཤད་པའི་ཚེ་སངས་རྒྱས་ཀྱིས་ལེགས་
སོ་གནང་བ་དང༌། སྔོན་བཅོམ་ལྡན་འདས་བཞུགས་པ་ན་བྱུང་བའི་ཆོས་ཀྱི་
རྣམ་གྲངས་ལའང་། འཁོར་རྣམས་གཅིག་ལ་གཅིག་བགྲོ་བ་མང་གི །དེ་
བཞིན་གཤེགས་པ་ཉིད་ཀྱི་ཞལ་ནས་དེ་ཙམ་མང་བ་མ་ཡིན་པ་དང༌། ལྷའི་
བུས་ཞུས་པའི་མདོ་ལས། གང་ཞིག་རྒྱལ་བ་རྣམ་འདྲེན་གྱིས། །འགྲོ་བ་ཡོངས་
སུ་སྐྱོབས་པ་ན། །ཆོས་ཀྱི་ཕུང་པོ་ཚད་མེད་དེ། །དུས་གསུམ་དུས་ནི་རྣམ་ཀུན་
དུ། །དོན་དང་མཐུན་པའི་རང་བཞིན་ནི། །མྱ་ངན་འདས་པ་ཞིར་འགྲོ་བའི། །
བདུད་རྩི་བསིལ་བ་རབ་འབྱུང་བ། །པདྨ་དང་ནི་དཔག་བསམ་ཤིང་། །རྔ་བོ་ཆེ་
ལས་བྱུང་བ་ཡང་། །སངས་རྒྱས་ཆོས་སུ་ཤེས་པར་གྱིས། །དེ་བཞིན་ལྷ་དང་མི་
རྣམས་དང་། །དྲང་སྲོང་དག་གི་རང་བྱུང་དུ། །དམ་པའི་ཆོས་ཀྱི་ཚོགས་བསྟན་
པ། །དེ་ ཡང་ འདྲེན་ པས་ བྱིན་ བརླབས་ ཏེ། །འགྲོ་ བ་ ཡོངས་ སུ་ སྐྱོབ་ པའི་
ཕྱིར། །ཐབས་ཀྱི་མཆོག་ནི་བསྟན་པ་ཡིན། །ཞེས་སོ། །དེ་བས་ན་ལུང་འབྲེལ་
བའི་དཔང་པོ་ཡོད་ཅིང་། ཉམས་སུ་བླངས་པ་ལས་ཇི་སྐད་སྨོས་པའི་ཡོན་ཏན་
འབྱུང་ན་གང་གི་ལུགས་ཀྱང་ཡང་དག་པ་ཉིད་དེ། སྐུར་ པ་གདབ་པར་མི་
-121-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བྱའོ། །དེའང་དགེ་བ་དང་ཞི་བ་འཕེལ་ཞིང་ཐར་པར་འགྲོ་བ་ནི་ཆོས་ཡིན་ལ།
དེ་ལས་བཟློག་ན་ ཆོས་ མ་ ཡིན་ པས། ངེས་ པ་ ཉིད་དུ་གཟུང་ངོ༌། །རྣམ་ པ་
གཅིག་ཏུ་ན། སངས་རྒྱས་ལ་བརྟེན་ཀྱང་འགའ་ཞིག་གིས་མཚམས་མེད་པ་
གསོག་ཅིང་། ནོར་ བ་ མེད་ པའི་ཆོས་ ལས་ ཀྱང་དམ་ཚིག་ ཉམས་ པའི་སློབ་
དཔོན་གྱི་བར་དུ་ཆོད་པས་དངོས་གྲུབ་མི་འབྱུང་བ་ལ་སོགས་པ་མཐོང་བའི་
ཕྱིར་ན། སྐྱོན་སྨྲ་བ་པོ་ཁྱེད་ཅག་གི་གཞུང་ལའང་། ཡང་དག་པ་དང་། ཡང་
དག་པ་མ་ཡིན་པ་ཅི་རིགས་སུ་མཐོང་ཞིང་། དངོས་གྲུབ་འབྱུང་བར་མ་མཐོང་
བའི་ཕྱིར་ཡིད་བརྟན་དུ་རུང་བ་ཅི་ཞིག་ཡོད། ཡང་དག་པའི་ཆོས་དང་གང་ཟག་
ལ་སྐུར་པ་འདེབས་པ་ནི་ཆོས་ཀྱིས་ཕོངས་པའི་ལས་ཀྱིས་དམྱལ་བ་ཆེན་པོ་
རྣམས་སུ་བརྒྱུད་པ་ལ་སོགས་པའི་ཉེས་པ་ཤིན་ཏུ་ཆེན་པོ་ལ་རེག་པས་ནམ་དུ་
ཡང་བསམ་པར་བྱ་བ་མ་ཡིན་ནོ། །དེ་དག་གིས་བསྟན་པ་སྤྱིའི་དགོས་འབྲེལ་
བཤད་ཟིན་ཏོ། །
གཉིས་པ་དགོས་འབྲེལ་གཏན་ལ་དབབ་པ་ལ་གསུམ་སྟེ། སྤྱིར་ངག་
ཙམ་ལ་ཡོད་པའི་དགོས་འབྲེལ། རྒྱུད་དོན་ལུས་ལ་ཡོད་པའི་དགོས་འབྲེལ།
དགོས་འབྲེལ་ངག་ལ་ཡོད་པའི་དགོས་འབྲེལ་ཡན་ལག་བཞིའོ། །དང་པོ་ནི།
རྟོག་ལྡན་གྱི་ངག་དེས་བསྟན་པར་བྱ་བའི་དོན་ནི་དེའི་བརྗོད་བྱ། ངག་དེ་ལས་
རྟོགས་ པར་ བྱ་བ་ནི་དགོས་པ། རྟོགས་པ་ལས་འབྲས་བུ་གྲུབ་པ་ནི་ཉིང་
དགོས། དགོས་ པ་ ངག་ ལས་བྱུང་བ་ནི་འབྲེལ་པའོ། །དཔེར་ན་བུམ་པ་ནི་
བརྗོད་བྱ། བུམ་པ་འོན་ཅིག་གི་སྒྲ་ལས་དེ་ཐོས་པ་ནི་དགོས་པ། དེ་ལས་ཆུ་
བླངས་ཏེ་བྱ་བ་བྱེད་པ་ནི་ཉིང་དགོས། དེ་དག་གཅིག་ལ་གཅིག་བརྟེན་པ་ནི་
-122-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
འབྲེལ་ པ་ སྟེ། མེད་ ན་ མི་ འབྱུང་ བའི་ ཕྱིར་ རོ། །གཉིས་ པ་ ནི། རྡོ་ རྗེ་ ལས།
བརྗོད་ འབྲེལ་ དགོས་ དང༌ ཡང་ དགོས་ པའི། །རྒྱུད་ ཀྱི་ ཡན་ ལག་ བཞི་ རུ་
འགྱུར། །ཞེས་ གསུངས་ པས། འདི་ ལ་ གསུམ་ སྟེ། ངོས་ བཟུང་། གཅིག་ ཐ་
དད་བརྟགས། གྲངས་ངེས་པའོ། །དང་པོ་ནི། རྒྱུད་འདིའི་གཞི་ལམ་འབྲས་བུ་
གསུམ་ནི་བརྗོད་བྱ། དེའི་མཚོན་པ་མིང་ཚིག་ཡི་གེར་སྣང་བའི་གཞུང་ལེའུ་ཉི་
ཤུ་རྩ་གཉིས་ནི་རྗོད་བྱེད། རྗོད་བྱེད་ཚིག་རྒྱུད་ལ་བརྟེན་ནས་བརྗོད་བྱ་དོན་གྱི་
རྒྱུད་རྟོགས་པ་ནི་དགོས་པ། རྟོགས་པ་བཞིན་ཉམས་སུ་བླངས་པས་གནས་
སྐབས་དང་མཐར་ཐུག་གི་དོན་གྲུབ་པ་ནི་ཉིང་དགོས། འབྲས་བུ་འགྲུབ་པ་དེ་
ཉིད་རྒྱུད་དོན་རྟོགས་པ་ལ་ལྟོས་ཤིང་། རྟོགས་པའང་རྗོད་བྱེད་དང་བརྗོད་བྱ་
ལ་བརྟེན་པའམ་ལྟོས་པ་ནི་འབྲེལ་པའོ། །ཚུལ་འདི་ཉིད་མན་ངག་ལྟ་ཕྲེང་དུ་
གསུངས་ཏེ། གཞི་རང་བཞིན་གྱི་རྒྱུད་བརྗོད་བྱ། རྐྱེན་འཇུག་པའི་མཚན་ཉིད་
དགོས་པ། རྒྱུ་ཤེས་པའི་མཚན་ཉིད་འབྲེལ་པ། དེ་གཉིས་ཀྱིས་མངོན་དུ་གྱུར་
པ་ འབྲས་ བུའི་ མཚན་ ཉིད་ དགོས་ པའི་ ཡང་ དགོས་ པའོ། །ཞེས་ གསུངས་
སོ། །དབྱེ་ན་གསུམ་ལས། གཞི་དཀྱིལ་འཁོར་གསུམ་དུ་ཡེ་ནས་སངས་རྒྱས་
པའི་དོན་བརྗོད་བྱ། དེ་སྟོན་པའི་ཚིག་གླེང་གཞི་དང་གླེང་བསླང་པ་ལྟ་བུ་ནི་
རྗོད་བྱེད། དེ་ཉིད་སྟོན་པས་གསུངས་པ་བཞིན་འཁོར་གྱིས་རྟོགས་པ་དགོས་
པ། དེ་ཉིད་ གདུལ་ བྱ་ འདུལ་ བྱེད་གཞན་ལ་བརྟེན་ནས་དོན་གྲུབ་པ་ཉིང་
དགོས། དེ་ དག་ གཅིག་ ལ་ གཅིག་ བརྟེན་ པ་ ནི་ འབྲེལ་པའོ། །ལམ་ དབང་
མནོས་ཏེ་བསྐྱེད་རྫོགས་ཡན་ལག་དང་བཅས་པའི་ཐབས་ཤེས་ཟུང་འབྲེལ་ནི་
བརྗོད་བྱ། དེ་སྟོན་པའི་ཚིག་ཡི་གེ་སྤྲིན་གྱི་ཚོགས་སྒྲུབ་པ་ལ་སོགས་པ་རྒྱུད་
-23-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
དོན་དངོས་རྣམས་རྗོད་བྱེད། དེ་ལ་བརྟེན་ནས་རྣལ་འབྱོར་པས་ཆོས་ཐམས་
ཅད་ཐབས་ཤེས་ཟུང་འཇུག་ཏུ་རྟོགས་པ་ནི་དགོས་པ། རྟོགས་བཞིན་ཉམས་སུ་
བླངས་པས་འབྲས་བུ་གྲུབ་པ་ནི་ཉིང་དགོས། དེ་དག་གཅིག་ལ་གཅིག་བརྟེན་
ཅིང་
། ཁྱད་པར་དུ། དཀྱིལ་འཁོར་གཟུངས་མ་དང་འབྲེལ། གཟུངས་མ་དབང་
དང་འབྲེལ། དབང་སྒྲུབ་པ་དང་འབྲེལ། སྒྲུབ་པ་འབྲས་བུ་དང་འབྲེལ་བའོ། །
འབྲས་བུ་དཀྱིལ་འཁོར་གསུམ་དུ་སངས་རྒྱས་ནས་སྐུ་དང་ཡེ་ཤེས་སུ་ལྷུན་
གྱིས་གྲུབ་པ་ནི་བརྗོད་བྱ། དེ་སྟོན་པའི་ཚིག་གླེང་གཞི་གླེང་བསླང་བ་ལྟ་བུ་ནི་
རྗོད་བྱེད། སེམས་ཅན་གྱི་དོན་དུ་སྤྲུལ་པ་འཕྲོ་བ་ནི་དགོས་པ། དེ་ལས་འགྲོ་
བའི་དོན་གཉིས་གྲུབ་པ་ནི་ཉིང་དགོས། དེ་དག་གཅིག་ལ་གཅིག་བརྟེན་དུ་
བྱུང་བ་ནི་ཐུགས་རྗེ་ཡེ་ཤེས་ཀྱི་འབྲེལ་བ་གྲུབ་པའོ། །
གཉིས་པ་རྒྱུད་འདིའི་ཚིག་དོན་རྟོགས་པའི་དགོས་འབྲེལ་གཅིག་གམ་
ཐ་དད་སྙམ་ན། སྣང་བའི་བརྗོད་བྱ་དོན་སྤྱི་དངོས་མེད་ཡིན་ལ། དགོས་པ་
འབྲེལ་པ་ཉིང་དགོས་གསུམ་ངོ་བོ་གཅིག་པ་བཀག་ཙམ་གྱིས་ཐ་དད་དོ། །
བརྗོད་བྱ་ནི་ཉིང་དགོས་འགའ་ཞིག་དང་རྫས་གཅིག་ལ། འགའ་ཞིག་གི་རྒྱུ་
ཡིན་ནོ། །དགོས་པ་དང་ཉིང་དགོས་ནི་རྫས་ཐ་དད། འབྲེལ་བ་ནི་འབྲེལ་ས་
སོ་སོ་ལ་གཅིག་ཏུ་ཡོད། གསུམ་པ་ནི་དགོས་པ་ལ་ལྟོས་པའི་གྲངས་ངེས་པ་
ཡིན་ཏེ། རྒྱུད་འདི་ལ་དགོས་པ་ཅན་གྱི་བརྗོད་བྱ་མེད་དམ། ཉིང་དགོས་དང་
ལྡན་ པའི་ དགོས་ པ་ མེད་ དམ། དོན་ དུ་ གཉེར་ བྱའི་ ཉིང་ དགོས་ མེད་ དམ།
ཐབས་དང་ཐབས་ཅན་མ་འབྲེལ་ལམ་སྙམ་པ་སྟེ། རྟོགས་ལྡན་རྒྱུད་དོན་ལ་མི་
འཇུག་པའི་གེགས་བཞི་སེལ་བ་ལ། དགོས་པ་ཅན་གྱི་བརྗོད་བྱ་དང༌། ཉིང་
-124-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
དགོས་ དང་ ལྡན་ པའི་ དགོས་ པ་ དང༌། དོན་དུ་ བླང་ བྱའི་ ཉིང་ དགོས་ དང༌།
ཐབས་ དང༌ ཐབས་ བྱུང་ གི་ འབྲེལ་ པ་ རྣམས་ བསྟན་ཏོ། །གསུམ་པ་ དགོས་
འབྲེལ་ངག་ལ་ཡོད་པའི་དགོས་འབྲེལ་ཡན་ལག་བཞི་ལས། བརྗོད་བྱ་ནི་རྒྱུད་
ཀྱི་དགོས་འབྲེལ་བཞིའོ། །དགོས་པ་ནི་རྒྱུད་ཀྱི་དགོས་འབྲེལ་ཁྱད་པར་ཅན་
རྟོགས་པའོ། །ཉིང་དགོས་ནི་དགོས་སོགས་ཁྱད་པར་ཅན་རྟོགས་ནས་རྟོགས་
ལྡན་རྒྱུད་ ལ་ འཇུག་པའོ། །དེའང་ལུགས་ གཉིས་ཏེ། དབང་པོ་རྟུལ་པོ་དད་
པའི་རྗེས་འབྲང་ངེས་པ་སྐྱེས་ནས་འཇུག་པ་དང་། རྣོན་པོ་ཆོས་ཀྱི་རྗེས་འབྲང་
ཤས་ཆེར་འཛིན་པའི་ཐེ་ཚོམ་སྐྱེས་ནས་འཇུག་པ་སྟེ། གཉིས་ཀའང་དགོས་
འབྲེལ་གྱི་ངག་ལས་དགོས་སོགས་རྟོགས་པར་མཉམ་ཞིང་། རྟོགས་ནས་རྒྱུད་
ལ་ འཇུག་པར་མཚུངས་སོ། །རྟོགས་ནས་འཇུག་པ་རྟོགས་པ་ལས་འབྱུང་།
རྟོགས་པ་དགོས་འབྲེལ་བཀོད་པའི་ངག་ལས་བྱུང་བ་འབྲེལ་པའོ། །དེ་དག་
གིས་ནི་རྒྱུད་འདིའི་དགོས་འབྲེལ་ལེགས་པར་བསྟན་ཟིན་པའོ། །གསུམ་པ་
རྒྱུད་དོན་ངོས་བཟུང་བ་ནི། འཕགས་པ་རྟོགས་ པའི་ རྒྱལ་པོ་རྡོ་ རྗེ་སེམས་
དཔའ་སྒྱུ་འཕྲུལ་དྲྭ་བ་ལས་གསང་བའི་སྙིང་པོ་དེ་ཁོ་ཉིད་ངེས་པའི་ལེའུ་ཞེས་བྱ་
བ་ཡིན་ཏེ། འདི་ལ་གསུངས་པ་པོའི་ཆེ་བ། དེས་གསུངས་པ་རྒྱུད་ཀྱི་ཆེ་བ། ཆེ་
བ་དེ་དང་ལྡན་པའི་རྒྱུད་ཉིད་བསྟན་ཅིང་བཤད་པའི་ཚུལ་གསུམ་ལས། དང་པོ་
ནི། ཐུན་མོང་དུ་ གྲགས་ པའི་ སྟོན་ པ་ ལྟར། གང་ ཟག་ གཅིག་ གིས་ སེམས་
བསྐྱེད་ནས། ལམ་བསྒྲུབས་ཏེ། ཞིང་ ཁམས་ འདི་ ཞེས་ ཕྱོགས་ སུ་ ཆད་ པའི་
གནས་གཅིག་ན་གནས་པའི་སྟོན་པ་མ་ཡིན་གྱི། ཐོག་མ་མེད་པའི་དུས་སུ་གཞི་
ཐོག་ནས་མངོན་པར་བྱང་ཆུབ་ཅིང་། འཁོར་འདས་ཐམས་ཅད་ཀྱི་སྤྱི་དཔལ་
-125-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གདོད་མའི་མགོན་པོ། ཡོན་ཏན་ལྷུན་གྱིས་གྲུབ་པའི་འབྱོར་པ་ཆེན་པོས་ཆོས་
ཀྱི་སྐུའི་ཞིང་ན། དུས་བཞི་མཉམ་པ་ཉིད་ཀྱི་ཡེ་ཤེས་འཕོ་འགྱུར་མེད་པར་
བཞུགས་པས་རྒྱ་ཆད་ཕྱོགས་ལྷུང་མེད་པ་ནི་མངའ་དབང་རྫོགས་པའི་སྟོན་པ་
ཀུན་ཏུ་བཟང་ པོ་ སྟེ། རྒྱ་ མཚོ་ ལས། གདོད་ནས་ མངོན་ པར་ བྱང་ ཆུབ་ པ།
མངའ་དབང་རྫོགས་པའི་སྟོན་པ་ནི། །ཀུན་ལས་ཁྱད་པར་འཕགས་པའི་ཕྱིར།
རྟག་ཏུ་ཆོས་སྐུའི་ཞིང་ན་བཞུགས། །ཞེས་སོ། །དེའི་ངང་ལས་མ་གཡོས་བཞིན་
དུ་རང་སྣང་ལྷུན་སྟུག་པོ་བཀོད་པའི་ཞིང་ན། རྒྱལ་ཚབ་ཀྱི་སྟོན་པ་རིགས་ལྔ་
གངས་ཅན་མཚོ་སོ་སོའི་དཀྱིལ་འཁོར། ཡེ་ཤེས་རིན་པོ་ཆེའི་ངོ་བོ་ལས་གྲུབ་
པ། རྩེ་ མོ་ ཕྱོགས་ ཀུན་ཏུ་འཁྱིལ་ཞིང་། རྒྱ་ ཕྱོགས་ བཅུར་ མ་ ཆད་ པ། ནམ་
མཁའི་དབྱིངས་ཀྱི་མཐའ་ཀླས་པ་ཐམས་ཅད་དུ་ཁྱབ་པ་ནི་ལོངས་སྐུ་རང་གི་ངོ་
བོའི་སྣང་ཚུལ་ཏེ། ལེའུ་དང་པོར། དེ་བཞིན་གཤེགས་པ་ཡང་དག་པར་རྫོགས་
པའི་ སངས་ རྒྱས་ ལོངས་ སྤྱོད་ ཆེན་ པོ། ཕྱོགས་ བཅུ་ དུས་ བཞིའི་ དེ་ བཞིན་
གཤེགས་པ་ཐམས་ཅད་ཀྱི། སྐུ་དང་གསུང་དང་ཐུགས་རྡོ་རྗེའི་བདག་ཉིད་མ་
ལུས་མི་ལུས་ལུས་པ་མེད་པ་ཐམས་ཅད་དང༌། སོ་སོ་མ་ཡིན་ཐ་མི་དད་པའི་
རང་བཞིན། འོག་མིན་གྱི་གནས་མཐའ་དང་དབུས་མེད་པ་ན། གཞི་ཚད་མེད་
པའི་ཡེ་ཤེས་ཀྱི་འཁོར་ལོ་གསལ་བ་ལ། ཡེ་ཤེས་རིན་པོ་ཆེ་འབར་བའི་གཞལ་
ཡས་ཁང་། ཞེས་པ་ལ་སོགས་པ་དང་། དགུ་པ་ལས། ཞིང་ཁམས་བསམ་ཡས་
རྣམ་དག་དང༌། །རྒྱ་དང་བྲལ་བའི་གཞལ་ཡས་ཁང་། །འཁོར་ལོའི་རྒྱན་དང་
རོལ་མོའི་ཚོགས། །དཀྱིལ་འཁོར་བསམ་ཡས་མ་ལུས་ཀུན། །མཐོང་ནས་ཉེ་
བར་མཉེས་པ་དང་། །རྒྱ་ཆེན་གསུང་ལས་དོན་འབྱུང་བའང་། །མཐུན་པའི་ཡེ་
-126-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ཤེས་ རང་ སྣང་བའོ། །ཞེས་པ་དང་། ཀུན་གསལ་ལས། ཆོས་སྐུ་ནམ་མཁའ་
བཞིན་དུ་དབྱེར་མེད་ཀྱང་། །གཟུག་སྐུ་འཇའ་ཚོན་བཞིན་དུ་སོ་སོར་གསལ། །
ཐབས་ དང༌ ཤེས་ རབ་ མཆོག་ ལ་ མངའ་ བརྙེས་ པ། །རིགས་ ལྔ་ བདེ་བར་
གཤེགས་ལ་ཕྱག་འཚལ་ལོ། །ཞེས་སོ། །དེའི་ངང་ལས་མ་གཡོས་བཞིན་དུ།
སྐུ་གསུང་ཐུགས་རྡོ་རྗེའི་རང་བཞིན་ལས། གདུལ་བྱའི་གནས་རིགས་གསུམ་
དུ་རིག་པ་ཁྱད་པར་ཅན་གྱི་སྟོན་པ་རིགས་གསུམ་མགོན་པོ་རང་བྱོན་པ་ནི་
ཐུགས་རྗེ་ལྷུན་གྱིས་གྲུབ་པའི་རང་བཞིན་ཏེ། ཡེ་ཤེས་གསང་བ་ལས། སྐུ་དང་
གསུང་དང་ཐུགས་དག་ལས། །ཐོག་མ་མཐའ་མ་དབུས་མེད་པའི། །སེམས་
དཔའ་ གཟུགས་ མཛེས་ པདྨ་ དང༌། །རྡོ་ རྗེ་ འཛིན་ རྒྱལ་ ཡེ་ ཤེས་ ཆེ། །ཞེས་
གསུངས་སོ། །དེ་དག་ལས་འདིར་ཐུགས་ཀྱི་སེམས་དཔའ་གསང་བའི་བདག་
པོ་སྟེ། མཉམ་སྦྱོར་ལས། སེམས་དཔའ་སངས་རྒྱས་ཀུན་གྱི་དངོས། །རྡོ་ རྗེ་
སེམས་ དཔའ་ སེམས་ དཔའ་ ཆེ། །ཞེས་ པ་ དང་། ངན་ སོང་ སྦྱོང་ རྒྱུད་ ལས།
སངས་རྒྱས་ཀུན་བས་སྔར་སངས་རྒྱས། །མི་ཤེས་དྲི་མ་ཀུན་བཅོམ་པ། །རྡོ་རྗེ་
རྡོ་ རྗེ་རྡོ་ རྗེ་ འཛིན། །རྡོ་ རྗེའི་ སྐུ་ སྟེ་ སྐུ་ཆེ་བ། །ཕྱག་ན་རྡོ་ རྗེར་ ཕྱག་ འཚལ་
བསྟོད། །ཅེས་ པ་ དང་། གཞན་ ཡང་། ཐོག་ མཐའ་ མེད་ པའི་ སེམས་ དཔའ་
ནི། །རྡོ་ རྗེ་རྒྱལ་པོ་དགའ་ཆེན་པོ། །ཞེས་པ་ལ་སོགས་གསུངས་ཏེ། ཀུན་ཏུ་
བཟང་པོ་དེ་ཉིད་དེ་ལྟར་སྣང་བའི་ཕྱིར། ཐོག་མཐའ་མེད་པའི་སྔོན་རོལ་དུ་
སངས་རྒྱས་པས་སྟོན་པ་གཞན་ལས་ཆེས་ཁྱད་པར་དུ་འཕགས་པའོ། །
གཉིས་པ་དེས་གསུང་པ་རྒྱུད་ཀྱི་ཆེ་བ་ལ་གཉིས་ལས། སྤྱིར་ཐེག་པ་
ཆེན་པོ་གསང་སྔགས་རྡོ་རྗེའི་ཐེག་པ་ཀུན་ལས་མཆོག་ཏུ་འཕགས་ཏེ། ཚུལ་
-127-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གསུམ་པའི་སྒྲོན་མ་ལས། དོན་གཅིག་ན་ཡང་མ་རྨོངས་དང༌། །ཐབས་མང་
དཀའ་བ་མེད་ཕྱིར་དང༌། །དབང་པོ་རྣོན་པོའི་དབང་བྱས་ནས། །སྔགས་ཀྱི་
ཐེག་པ་ཁྱད་པར་འཕགས། །ཞེས་པས། ཐབས་འཕགས་པ་བཞིན་དུ་ཐབས་
དེས་ཆེ་བའི་ཤེས་རབ་ཀྱང་འཕགས་པ་དང་། དུས་མྱུར་བས་བྱང་ཆུབ་འགྲུབ་
པ་དང་། བླང་དོར་མི་དགོས་པས་ལམ་བདེ་བ་དང་། ཡེ་ནས་དག་པས་འབད་
རྩོལ་ཆུང་བ་དང༌། གཅིག་ཏུ་འཆད་པས་འཇུག་པ་བདེ་བ་ལ་སོགས་པ་དུ་མས་
འཕགས་ཤིང་ཆེ་བའོ། །ཁྱད་པར་དུ་འདི་ཉིད་གསང་སྔགས་རྒྱུད་ལུང་ཀུན་གྱི་
འཕྲོ་གཞི་ཡིན་པས་ཀྱང་གཞན་ལས་ཁྱད་པར་འཕགས་ཏེ། ལེའུ་གསུམ་པར།
འདུལ་བ་མདོ་སྡེ་ཆོས་མངོན་དང་། །དམ་ཚིག་བསྒྲུབ་དང་གྲུབ་པ་དང་། །སྐུ་
དང་ གསུང་ དང་ ཐུགས་ ཀྱི་རྒྱུད། །ཕྱོགས་བཅུ་རྣམས་ སུ་ རབ་ གྲགས་ པ། །
གསང་བའི་སྙིང་པོ་ལས་འཕྲོས་ཏེ། །ཞེས་སོ། །ལམ་ཀུན་གྱི་འབྲས་བུ་ཡིན་
པས་ ཀྱང་འཕགས་ཏེ། བཅུ་གསུམ་པར། བསྐལ་པ་ཞིང་གི་རྡུལ་སྙེད་དུ། །
ཤིན་ཏུ་སྦྱང་ལ་ རབ་གནས་ཤིང་། །དཀྱིལ་འཁོར་མ་ལུས་བསྙེན་ པ་ ཡི། །
འབྲས་བུ་གསང་སྔགས་འདི་ཡིན་ཏེ། །ཞེས་སོ། །འདི་ཉིད་ངེས་དོན་ཀུན་གྱི་
སྙིང་པོ་ཡིན་ཞིང་། ཚེ་གཅིག་གིས་གྲོལ་བས་ཀྱང་ཁྱད་པར་དུ་འཕགས་ཏེ། དེ་
ཉིད་ལས། འདི་ནི་གསང་ཆེན་ངེས་པ་ཡི། །འབྲས་བུ་ལམ་དུ་གྱུར་པ་ཡིན།
རྒྱལ་བའི་དཀྱིལ་འཁོར་མ་ལུས་ལ། །འདི་ལས་གསང་བའི་ངེས་དོན་མེད།
ཅེས་གསུངས་སོ། །
གསུམ་པ་ཆེ་བ་དེ་དང་ལྡན་པའི་རྒྱུད་ཇི་ལྟར་བཤད་ཅིང་ཉན་པའི་ཚུལ་
ལ་གསུམ་སྟེ། འཆད་པ་པོ་སློབ་དཔོན་གྱི་མཚན་ཉིད། ཉན་པ་པོ་སློབ་མའི་
=128



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
མཚན་ཉིད། དེ་གཉིས་ཀྱིས་གཏན་ལ་དབབ་བྱ་ རྒྱུད་ ཀྱི་དོན་དངོས་བསྟན་
པའོ། །དང་པོ་ལ་གསུམ་སྟེ། མཚན་ཉིད། ཆེ་བ། ཇི་ལྟར་གདམས་པའི་ཚུལ་
ལོ། །དང་པོ་ནི། བཀོད་པ་ཆེན་པོ་ཡིད་བཞིན་མཆོག་གི་རྒྱུད་ལས། མཁས་
ཤིང་ བྱ་བ་བྲལ་བ་དང་། །ཆོས་ཉིད་དོན་ལ་ཚད་ཕེབས་དང་། །འདོད་པའི་
དོན་ལ་རྨོངས་པ་མེད། །གསང་ སྔགས་ བླ་མའི་མཚན་ཉིད་དོ། །ཞེས་སོ། །
དམ་ཚིག་ལ་གནས་ཤིང་། ཕྱི་ནང་གི་སྒྲུབ་པ་ཐམས་ཅད་ལ་མཁས་པ། སློབ་
མའི་ཤེས་རྒྱུད་བྱིན་གྱིས་རློབ་ཅིང་གྲོལ་བར་ནུས་པ། བསྐྱེད་རྫོགས་ཀྱི་དོན་ལ་
དྲོད་རྟགས་ཐོན་ཅིང་། འཇིག་རྟེན་གྱི་བྱ་བ་དང་བྲལ་བ་ཞིག་གི་མཚན་ཉིད་
ཚང་བའོ། །འདི་ལྟར་ཐུན་མོང་གི་ཐེག་པ་ལས་ཀྱང་། བཤེས་གཉེན་ཞི་བ་
དུལ་བ་ཉེར་ཞི་བ། ཡོན་ཏན་བརྩོན་བྱས་ལྷག་པར་ལུང་གིས་ཕྱུག །དེ་ཉིད་
རབ་ཏུ་རྟོགས་ལ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་ངལ་སྤངས་ལ་
བསྟེན། །ཅེས་སོ། །ཞར་ལ་མཚན་ཉིད་དང་མི་ལྡན་པ་ཡང་། ཡོན་ཏན་དེ་དག་
དང་མི་ལྡན་ཅིང་། ཁྱད་པར་དེ་ཉིད་ལས། མཚན་ཉིད་མི་ལྡན་སློབ་དཔོན་
ནི།།ཤེས་ཆུང་ང་རྒྱལ་ཆེ་བ་དང་། །དམ་ཚིག་སྡོམ་པ་རབ་འཆལ་ཞིང་།།སྔགས་
ཀྱི་ལྟ་སྤྱོད་ཉམས་པ་དང༌། །སྙིང་རྗེ་མི་ལྡན་རྙེད་པ་འཚོལ། །ཞེས་སོ། །གཉིས་
པ་མཚན་ཉིད་དང་ལྡན་པའི་བླ་མ་དེའི་ཆེ་བ་ནི། ཀུན་ཏུ་བཟང་པོ་དངོས་ཡིན་
པར་ལེའུ་ཐ་མ་ལས། དེ་བཞིན་གཤེགས་པ་ཐམས་ཅད་ཀྱི། །ཕྱག་རྒྱ་གསང་
ཆེན་སྙིང་པོ་འདི། །རྟོགས་ནས་སྨྲ་བ་གང་བྱེད་པ། །དེ་ཉིད་ང་ཡིན་དབང་ཡང་
རྫོགས། །ཞེས་སོ། ། །
གསུམ་པ་ཇི་ལྟར་གདམས་ཚུལ་ནི། ལེའུ་བཅུ་གསུམ་པ་ལས། སྣོད་
-129-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ལྡན་ ངང་ ཚུལ་ བཟང་ ལ་ བརྟན། །ལུས་ དང་ ལོངས་ སྤྱོད་ གཏོང་ ལ་ སྦྱིན། །
གཞན་དུ་ནམ་ཡང་སྦྱིན་མི་བྱ། །རྨོངས་དང་འཕྱར་ལ་གལ་ཏེ་སྦྱིན། །དུས་མིན་
པར་ནི་ སྲོག་ ཟད་ནས། །བསྲེག་ དང་སྦྲེབས་ ལ་ ཡུན་ རིང་ གནས། །ཞེས་པ་
དང༌། རྒྱན་སྟུག་པོ་བཀོད་པ་ལས། རྒྱ་ཆེན་ཆོས་ཀྱི་སྣོད་གྱུར་པ། །དམན་པའི་
ཆོས་ལ་སྦྱར་མི་བྱ། །དམན་ལའང་མཆོག་གི་ཆོས་མི་བཤད། །ཅེས་པས་སྣོད་
བརྟགས་ལ་བཤད་པར་བྱའོ། །ཅིའི་ཕྱིར་ན་རང་གཞན་ལ་ཉེས་པ་ཆེན་པོ་
བསྐྱེད་ པའི་ ཕྱིར་ དང༌། རྨད་བྱུང་ རྒྱལ་ པོ་ ལས། སློབ་ མ་ མ་བརྟགས་ སློབ་
དཔོན་དགྲ། །འདི་ཕྱིར་གནོད་ཅིང་ཡུན་རིང་འཚེ། །ཞེས་པའི་ཕྱིར་རོ། །
གཉིས་པ་ལ་གསུམ་སྟེ། མཚན་ཉིད། ཆེ་བ། ཇི་ལྟར་ཉན་པའི་ཚུལ་
ལོ། །དང་པོ་ནི། སྤྱིར་དད་པ་དང་དམ་ཚིག་ལྡན་པ། གཏོང་ཕོད་དང་སྲི་ཞུ་ཆེ་
བ། ཆོས་དང་བླ་མ་ལ་གུས་པ། གསང་ཐུབ་ཅིང་སྒྲུབ་པ་ལ་བརྩོན་པ་སྟེ། སྔ་
མ་ ལས། གསང་ སྔགས་ སློབ་ མའི་ མཚན་ ཉིད་ནི། བླ་མ་ ལ་ གུས་ སྲི་ ཞུར་
ལྡན། །དད་དང་ ངོ་ཚ་ཁྲེལ་ཡོད་ཆེ། །གསང་ཐུབ་བསྒྲུབ་ལ་བརྩོན་པའོ། །
ཞེས་པའོ། །ཁྱད་པར་དུ་སྔར་ཐོས་བསམ་ལ་སྦྱངས་པའི་ཤེས་རབ་ཡོད་ཅིང་
ཆོས་འདིའི་སྣོད་དུ་གྱུར་པ་སྟེ། འདི་ཉིད་ལས། ཐོས་བསམ་སྒོམ་ལ་ རབ་
སྦྱངས་པའི། །ཤེས་རབ་མཆོག་ལྡན་རྣམས་ཀྱིས་ཟུངས། །སྣོད་ལྡན་ངང་ཚུལ་
བཟང་ལ་བརྟན། །ལུས་དང་ལོངས་སྤྱོད་གཏོང་ལ་སྦྱིན། །ཅེས་སོ། འདི་དང་
མཐུན་པར་ཐེག་པ་ཐུན་མོང་གི་གཞུང་ལས་ཀྱང་། བླ་མ་ལ་གུས་ཚུལ་ཁྲིམས་
ཡོངས་ དག་ དང་། །བསམ་གཏན་དང་ནི་འདོན་ལ་རྟག་བརྩོན་དང་། །གྲིམ་
ཞིང་དུལ་ལ་བཟོད་དང་ལྡན་པ་སྟེ། །སྡོམ་བརྩོན་གནས་པའི་ཆོས་ལྡན་ལགས་
-130-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པར་གསུངས། ཞེས་སོ། ཞར་ལ་དེ་ལས་བཟློག་པ་ནི། སྣོད་མ་ཡིན་ལ་ཁྱད་
པར་དུ་ སྡོམ་པ་དང་དམ་ཚིག་འཆལ་ཞིང་། ཆོས་དང་བླ་མ་ལ་མི་གུས་པ།
གྲོགས་དང་མཆེད་ལྕམ་ལ་སྨོད་པ་སྟེ། ཡང་དག་པའི་ལམ་ལ་རྨོངས་ཤིང་། སྒོ་
གསུམ་ཁྲེལ་བག་མེད་པ། རྣམ་གཡེང་དང་མི་དགེ་བ་ལ་འཕྱར་བ་ནི་སྤང་བྱ་
སྟེ། འདི་ཉིད་ལས། རྨོངས་དང་ འཕྱར་ལ་གལ་ཏེ་ བྱིན། །དུས་མིན་པར་ནི་
སྲོག་ཟད་ནས། །བསྲེག་དང་སྦྲེབས་ལ་ཡུན་རིང་གནས། །ཞེས་སོ། གཉིས་པ་
སྣོད་ལྡན་གྱི་ཆེ་བ་ནི། འདི་ཉིད་ལས། གང་ཞིག་འདི་ལ་མོས་གྱུར་པ། །སངས་
རྒྱས་དཀྱིལ་འཁོར་ཐམས་ཅད་ཀྱི། །ཕྱོགས་དུས་ཀུན་ནས་ཐམས་ཅད་དུ།།
དཀྱིལ་འཁོར་མ་ལུས་བསྙེན་པ་ཡིས། །ཉེ་བའི་སྲས་སུ་དགོངས་པར་འགྱུར།།
ཞེས་ པ་དང་། རྒྱལ་བའི་རིགས་མཆོག་འཛིན་པ་དེ། །འཇིག་རྟེན་གཙོ་དང་
འཁོར་གྱིས་བཀུར། དམ་པ་མཆོག་དང་དམ་པ་ཡིས། །སྲས་དང་སྤུན་དགོངས་
བྱིན་ གྱིས་རློབས། །བདེ་ གཤེགས་ ཉིད་ ཀྱི་ ཡུལ་ ལ་ ཞུགས། །འཇིགས་ མེད་
ཀུན་ཏུ་བཟང་པོར་སྦྱོར། །ཞེས་པ་དང་། དེ་ནི་ངེས་པར་ལུང་བསྟན་ཏེ། །སྲས་
ནི་ཐུགས་ལས་སྐྱེས་པ་ཡིན། །ས་རབ་རིག་འཛིན་ས་ལ་གནས། །ཞེས་སོ། །
གསུམ་པ་ནི། སྣོད་ཀྱི་སྐྱོན་གསུམ། དྲི་མ་དྲུག་དང་བྲལ་བས་ལེགས་
པར་ཉན་པ་སྟེ། སྐྱོན་གསུམ་ནི། ཚིག་དོན་ཅུང་ཟད་མི་གཉེར་བ་ཁ་སྦུབས་ལྟ་
བུ་དང་། ཅུང་ཟད་ཟིན་ནའང་མི་བརྟན་པར་ཞབས་རྡོལ་བ་ལྟ་བུ་དང་། ཟིན་
ཡང་ཉོན་མོངས་པའི་གཉེན་པོར་མི་འགྲོ་བར་གྲོགས་སུ་འགྱུར་བ་དུག་ཅན་ལྟ་
བུ་གསུམ་དང་བྲལ་བས་ཉན་པ་སྟེ། ཡུམ་བར་མ་ལས། ལེགས་པར་རབ་ཏུ་
ཉོན་ལ་ཡིད་ལ་ཟུངས་ཤིག་དང་། ངས་བཤད་དོ། ཞེས་པ་ལྟ་བུའོ། །ལེགས་
-13-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པར་ནི་དུག་ཅན་དང་། རབ་ཏུ་ཉོན་ནི་ཁ་སྦུབས་དང་། ཡིད་ལ་ཟུངས་ཤིག་ནི་
ཞབས་རྡོལ་ལ་གདམས་པའོ། །དྲི་མ་དྲུག་ནི། རྣམ་བཤད་རིག་པ་ལས། ང་
རྒྱལ་དང་ནི་མ་དད་དང་། །དོན་དུ་གཉེར་བ་མེད་ཉིད་དང་། །ཕྱི་རོལ་རྣམ་
གཡེང་ནང་དུ་སྡུད། །སྐྱོ་བས་ཉན་པ་དྲི་མ་ཡིན། །ཞེས་པ་སྟེ། སློབ་དཔོན་དང་
གྲོགས་ལས་ང་ལྷག་སྙམ་པའི་ང་རྒྱལ་དང་༌། སློབ་དཔོན་དང་ཆོས་དང་མཆེད་
གྲོགས་རྣམས་ལ་མ་དད་པ་དང་། ཆོས་ལ་འདོད་འདུན་དང་དོན་གཉེར་མེད་
པ་དང་། དབང་པོ་ཡུལ་གྱི་ཕྱིར་འབྲང་ཞིང་རྩེ་གཅིག་ཏུ་མི་འཇོག་པ་དང༌།
སེམས་བྱིང་རྨུགས་ཀྱིས་ནང་དུ་སྡུད་པ་དང༌། འཆད་ཉན་གྱི་ཚེ་འདིས་ཅི་བྱེད་
སྙམ་དུ་བདུད་ཀྱིས་བཅོས་པའི་སྐྱོ་བས་ཉན་པ་རྣམས་ནི། ཚེ་འདིར་ཡང་ཚིག་
དོན་ཕུན་སུམ་ཚོགས་ པའི་ རང་བཞིན་བསམ་གཏན་དང་། ཤེས་རབ་དང༌།
རྣམ་པར་གྲོལ་བའི་ཆོས་ལ་བར་དུ་གཅོད་ཅིང་། ཕྱི་མར་ཡང་ཆོས་དང་མི་
འཕྲད་པའི་ཉེས་པས་འཁོར་བ་མཐའ་མེད་དུ་འཁྱམས་པར་འགྱུར་བས་རབ་ཏུ་
གུས་པས་སྤྱོད་ལམ་བསྡམ་ཞིང་ལེགས་པའི་ཚུལ་གྱིས་སོ། །གཉིས་ཀ་ལ་ཐུན་
མོང་དུ་འདོམས་པའི་ཚུལ་ནི། ཆོས་སྤྱོད་ཐམས་ཅད་ཀྱི་མན་ངག་མངོན་པར་
རྟོགས་པའི་རྒྱུད་ལས། དང་པོ་བྱང་ཆུབ་སེམས་བསྐྱེད་དོ། །རང་ཉིད་སྒྲོལ་
མར་བསྒོམ་བྱས་ནས། །རྣ་བ་གཡས་པར་པདྨ་བསམ། །སློབ་དཔོན་འཇམ་
དཔལ་བསྒོམས་བྱས་ནས། །བླ་མའི་ཞལ་གྱི་འོད་ཟེར་དག །པདྨར་ངེས་པར་
ཐིམ་ པར་ བྱ། །འགྲོ་རྣམས་ལྷ་མོར་བསྒོམས་བྱས་ནས། །ཐོན་ཁར་མི་རྟོག་
སྟོང་པ་ཉིད། །སྐད་ཅིག་གཉིས་ཙམ་བསྒོམ་པར་བྱ། །ཞེས་པས། སློབ་དཔོན་
འཇམ་དཔལ་དུ་གསལ་བའི་ཞལ་ནས་ཆོས་ཀྱི་གསུང་འོད་ཟེར་དུ་ཐོན་པས།
-132-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
རང་ཉིད་དེའི་ཡུམ་སྒྲོལ་མར་གྱུར་པའི་རྣ་བ་གཡས་པར་ཐིམ་པས་ཚིག་དོན་
གྱིས་ ལུས་གང་དྲི་མ་དག་པར་བསམ་ཞིང་། ཆོས་ཐོན་དུས་ཆོས་ཐུན་འགོ་
ཞབས་འགྱུར་བས་ཀྱང་མི་རྟག་པ་མཚན་ཞིང་། དེའི་རང་ཞིན་སྟོང་པར་བསམ་
པའི་ངང་ནས་བསྔོ་བ་བྱ་ཞིང་སྒྱུ་མ་ལྟ་བུས་ཐུན་མཚམས་འདའ་བར་བྱའོ།།
དེའང་འཆད་པ་པོས་ཆོས་བསྟན་པ་ནི་སྦྱིན་པ། ཉོན་མོངས་པ་མེད་པས་ཚུལ་
ཁྲིམས། ཆོས་བསྟན་པ་ལ་སྐྱོ་ངལ་དང་གནོད་འཚེ་བཟོད་པས་བཟོད་པ། སྤྲོ་
བས་ བརྩོན་ འགྲུས། ཆོས་ འཆད་ པ་ ལས་ གཞན་དུ་མ་ཡེངས་པས་ བསམ་
གཏན། ཚིག་དོན་འབྱེད་པས་ཤེས་རབ་སྟེ་ཕ་རོལ་ཏུ་ཕྱིན་པ་དྲུག་རྫོགས་ཤིང་།
ཉན་པ་པོས་ཀྱང་ཆོས་འཆད་པའི་སྟན་དང་མཆོད་པ་ཆུ་དང་མེ་ཏོག་ལ་སོགས་
པ་འབུལ་བས་སྦྱིན་པ། ལུས་ངག་ཡིད་གསུམ་གྱི་མ་དག་པ་རྐང་པ་བརྐྱང་པ་
ལ་སོགས་པ་སྟེ། སྤྱོད་འཇུག་ལས། སྐྱིལ་ཀྲུང་འདུག་དང་རྒྱབ་མི་བསྟན། །
གདུགས་དང་མཁར་བ་མཚོན་ཐོགས་དང་། །མགོ་བོ་དཀྲིས་པ་དག་ལ་མིན། །
ཞེས་པ་ལ་སོགས་པ་ནས། སྒྲ་ཆེ་ཆུང་མི་བྱ་བའི་བར་ནི་ལུས་བསྡམ་པ་དང་།
ཅ་ཅོ་དང་ཤུབ་བུ་ཟློས་རེས་བྱེད་པ་ལ་སོགས་མི་བྱ་བ་ནི་ངག་གི་ཉེས་པ་དང་།
སེམས་ཀྱི་ཉོན་མོངས་པ་དང་མ་དད་པ་ལ་སོགས་བསྡམ་པ་ནི་ཚུལ་ཁྲིམས་
སོ། །ཆོས་གྲལ་དུ་ལྷགས་པའི་འབུ་སྦྲང་ལ་སོགས་པ་ལ་མི་འཚེ་ཞིང་ཤིག་ལ་
སོགས་ པའི་ གནོད་ པ་ཆེ་ ཆུང་བཟོད་པ་ དང་། ཆོས་ སྟོན་ པ་ ལ་ གསོལ་བ་
འདེབས་ཤིང་ཉན་པར་བརྩོན་པ་ནི་བརྩོན་འགྲུས་དང་། སེམས་མ་ཡེངས་བར་
ཉན་ཅིང་ཐོས་པ་འཛིན་པ་ནི་བསམ་གཏན་དང་། རང་གིས་རྟོགས་པའི་དོན་ལ་
དཔྱོད་པ་དང་ཐེ་ཚོམ་གྱི་གཞིར་གྱུར་ན་བླ་མ་ལ་དྲི་ཞིང་རྩོད་པས་རྣམ་པར་
-133-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གཏན་ལ་དབབ་པ་ནི་ཤེས་རབ་སྟེ། དེ་ཉིད་ལས། མེ་ཏོག་སྟན་སོགས་རབ་
འབུལ་ཞིང་། །ས་ཕྱོགས་ སྤྱོད་ལམ་བསྡམ་པ་དང༌། །སྲོག་ཆགས་རྣམས་ལ་
འཚེ་མི་བྱེད། །བླ་མ་ལ་ནི་གསོལ་བ་འདེབས། །མ་ཡེངས་བླ་མའི་གདམས་
ངག་འཛིན། །དོགས་སེལ་ཕྱིར་ན་སྐྱོན་ཚིག་འདྲི། །སྒྲོལ་མ་ཡན་ལག་དྲུག་དང་
ལྡན། །ཞེས་སོ། ཡང་ན་སྣང་བ་ཐམས་ཅད་འོག་མིན་གྱི་ཞིང་ཁམས། ཆོས་
སྒར་དེ་ཉིད་དཀྱིལ་འཁོར་གྱི་བཀོད་པ། བླ་མ་ཉིད་གཙོ་བོ་རིགས་ལྔ་ལུས་
གཅིག་ལ་ཞལ་ཕྱོགས་བཞི་གང་དུ་བལྟས་ཀྱང་དེར་ལྟ་བས་ཐེག་པ་ཆེན་པོའི་
སྒྲ་སྒྲོགས་པའི་གསུང་གི་འོད་ཟེར། འཁོར་རྣམས་ཞི་ཁྲོ་གང་མོས་ཀྱི་ཚོམ་བུར་
གསལ་བའི་རྣ་བར་བཞུགས་པས་རྟོགས་པ་བསྐྱེད་ཅིང་། གསུང་ཡི་གེའི་སྤྲིན་
ལས་ཕྱོགས་བཅུའི་འཇིག་རྟེན་ཐམས་ཅད་དུ་ཆོས་ཀྱི་གསུང་དབྱངས་རྒྱ་མཚོས་
སེམས་ཅད་ཐམས་ཅད་ཀྱི་མུན་པ་བསལ་ཞིང་དོན་བྱས་པར་བསམ་མོ། །ཐོན་
ཀར་སྣང་སྲིད་ལྷ་དང་གཞལ་ཡས་ཁང་གི་རང་བཞིན་དུ་གསལ་བཏབ་ལ།
བདེན་པ་དབྱེར་མེད་པའི་ངང་ལས་བསྔོ་བ་བྱས་ལ་ལངས་ཏེ་སྒྱུ་མའི་ངང་ནས་
ཐུན་མཚམས་ཀྱི་བྱ་བ་རྣམས་བྱའོ། །འདི་དག་ནི་གནད་དམ་པའོ། །གསུམ་པ་
དེ་གཉིས་ཀྱིས་གཏན་ལ་དབབ་བྱ་རྒྱུད་ཀྱི་དོན་དངོས་གཏན་ལ་དབབ་པ་ལ་
གཉིས་ཏེ། རྒྱུད་གསུམ་སྤྱིའི་རྣམ་པར་བཞག་པ་དང་། གསང་ཆེན་དོན་གྱི་རིམ་
པ་བྱེ་བྲག་ཏུ་བཤད་པའོ། །དང་པོ་ལ་གསུམ་སྟེ། མཚན་ཉིད། དབྱེ་བ། ལྡང་
ཚད་དོ། །དང་པོ་ནི། དེ་བཞིན་གཤེགས་པ་དངོས་སམ་དངོས་ཀྱི་བདག་རྐྱེན་
ལས་བཀའ་བྱིན་གྱིས་བརླབས་པ་གང་ཞིག །འབྲས་བུ་རྡོ་རྗེའི་ཐེག་པ་ཡིན་ཏེ།
རྡོ་ རྗེ་ ལས། གསུངས་སོ་བསྟན་ནོ་བྱིན་གྱིས་བརླབས། །རབ་འབྱམས་ཐེག་
-134-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
པའི་སྙིང་པོ་མཆོག །རང་བཞིན་རབ་ཏུ་འབྲེལ་བའི་ཕྱིར། །རྒྱུད་ཅེས་ངེས་པར་
བཞག་ པ་ ཡིན། །ཞེས་སོ། །དེའང་ གཞི་ ལམ་ འབྲས་ བུ་ གསུམ་ ཀ་ཡེ་ནས་
སངས་རྒྱས་ཀྱིས་བྱིན་གྱིས་བརླབས་པ་དང་། དེའི་རང་བཞིན་གསུངས་པའི་
མཚན་ཉིད་འདིར་འདུས་པ་ཁོ་ནའོ། །
གཉིས་པ་ལ་གསུམ་སྟེ། རྩ་བའི་རྒྱུད། ཕྱི་མའི་རྒྱུད། ཕྱི་མ་ཕྱི་མའི་
རྒྱུད་དོ། །དང་པོ་ནི། གཞུང་གཞན་ལ་མ་བརྟེན་པར་གཞན་བསྐྱེད་པར་ནུས་
པ་རྩ་བའི་རྒྱུད། དེའི་དོན་རྒྱས་པར་སྟོན་པ་གཉིས་པའོ། །མ་ཚང་བ་ཁ་སྐོང་བ་
གསུམ་པའོ། །ཡང་རྩ་བ། བཤད་རྒྱུད། རྒྱུད་ ཕྱི་མ་གསུམ་དུའང་བསྟན་ཏེ།
དང་པོ་ནི་སྔར་བཞིན་ནོ། །གཉིས་པ་ནི་རྒྱུད་རང་གིས་རྒྱུད་གཞན་གྱི་དོན་
འགྲེལ་བར་བྱེད་པ་བཤད་པ་དང་། དེ་གཉིས་ནས་མི་གསལ་བ་གསལ་བར་
སྟོན་པ་མ་ཚང་བ་ཁ་སྐོང་བས་རྒྱུད་ཕྱི་མ་ཞེས་བཞེད་དེ། སྔ་མ་དང་དོན་གཅིག་
གོ །དེ་ལྟར་གསུམ་ལས། འདི་ནི་སྒྱུ་འཕྲུལ་རྩ་བའི་རྒྱུད་ཆེན་པོ་སྟེ། འདི་ལ་
ཁ་ཅིག་གིས། ཞི་བའི་བསྟོད་པ་ཡན་ཆད་རྩ་བའི་རྒྱུད། མན་ཆད་ལ་ཕྱི་མའི་
རྒྱུད་ཟེར་བ་ནི་རིགས་པར་མ་མཐོང་སྟེ། ཐམས་ཅད་རྩ་བའི་རྒྱུད་ཡིན་པར་
བསྟན་པ་དང་། རྒྱུད་ལས་ཀྱང་དེ་ལྟར་མ་ཕྱེས་པ་དང༌། ཞི་ཁྲོ་གཉིས་སུ་བྱུང་
བ་ནི་རྒྱུད་གཞན་ཐམས་ཅད་ཀྱི་རྩ་བར་བསྟན་པ་ཡིན་གྱི། ཁྲོ་བོའི་དཀྱིལ་
འཁོར་ཞི་བའི་གཡོན་དུ་བསྟན་པའི་རྣམ་དབྱེ་དེ་ནི་ཤིན་ཏུ་འགལ་བར་མཐོང་
ངོ༌། །གསུམ་པ་ལྡང་ཚད་ནི། རྒྱུད་དེ་ཉིད་བྱ་བ་གཞན་གྱི་འཕྲོ་གཞིར་འགྱུར་
ཞིང་། གཞན་ལ་དེའི་ཆོ་ག་མི་ལྟོས་ན་རྒྱུད་ཆེན་པོ་ཞེས་བྱ་སྟེ། རྩ་བའི་རྒྱུད་
འདི་བཞིན་ནོ། གཞན་ལས་འཕྲོས་ཤིང་གཞན་དུ་ལྟོས་ན་ཡན་ལག་གི་རྒྱུད་
-135-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
དམ་བཀོལ་བ་དུམ་བུའི་རྒྱུད་ཅེས་བྱ་སྟེ། རྒྱུད་ཆུང་ངུའོ། །དཔེར་ན་རྩེ་མོ་
རིགས་ བསྡུས་ བཞིན་ནོ། །རྒྱུད་ སོ་ སོའི་ ལྡང་ ཚད་ནི། རང་ གི་ ལམ་ ཐབས་
མཆོག་ལ་བརྟེན་ནས་ཉོན་མོངས་པ་རང་སར་དག་ཅིང་། དངོས་གྲུབ་གཉིས་
སྒྲུབ་པའི་རང་བཞིན་འབྲེལ་ཆགས་པ་ནི་རྒྱུད་དུ་བཀོད་པ་ཙམ་སོ་སོའི་ཚད་
དོ། །གཞི་ལམ་འབྲས་བུ་གསུམ་ཀྱང་རང་རང་གི་ངོ་བོ་ཟམ་མ་ཆད་ཅིང་།
ཐབས་མཆོག་གི་གཞི་དང༌། ལམ་དང་། འབྲས་བུར་གནས་པས་རྒྱུད་ཅེས་
རྣམ་པར་བཞག་གོ །འདི་དག་ལ་ཡི་གེ་མི་འདྲ་བ་ཤིན་ཏུ་མང་བས་འདིར་མ་
བྲིས་སོ། གཉིས་པ་གསང་ཆེན་དོན་གྱི་རིམ་པ་བྱེ་བྲག་ཏུ་བཤད་པ་ལ་གསུམ་
སྟེ། གཞི་དང་ལམ་དང་། འབྲས་བུའི་རྣམ་པར་བཞག་པའོ། །དེ་སྐད་དུའང་རྡོ་
རྗེ་ལས། གཞི་དང་ལམ་དང་ངོ་བོ་ཡིས། ངེས་པ་རྣམ་པ་གསུམ་དུ་གསུངས། །
ཞེས་སོ། །དང་པོ་ལ་གཉིས་ཏེ། གནས་ལུགས་དོན་གྱི་གཞི་དང༌། རྟོགས་པ་
ལམ་ གྱི་ གཞིའོ། །དང་ པོ་ ལ་ གསུམ་ སྟེ། གཞིའི་ གནས་ ལུགས། སྣང་ ཚུལ།
དབྱེ་བའོ། །དང་པོ་ནི། ཡེ་ནས་འོད་གསལ་བའི་སེམས་ཉིད་ཀྱི་རང་བཞིན་
དཀྱིལ་འཁོར་གསུམ་དུ་སངས་རྒྱས་ཤིང་དངོས་པོ་དང་མཚན་མ་གང་ཡང་མ་
གྲུབ་པ་སྟེ། འདི་ཉིད་ལས། རྩ་བ་མེད་པའི་སེམས་ཉིད་ནི། །ཆོས་རྣམས་ཀུན་
གྱི་རྩ་བ་ཡིན། །ཞེས་པ་དང་། གཞི་རྩ་མེད་པའི་སེམས་ཉིད་ནི། །ཕོ་མོ་མ་
ཡིན་མ་ནིང་མིན། །མཚན་མེད་མ་ཡིན་རིགས་བརྒྱུད་མིན། །ཁ་དོག་མ་ཡིན་
དབྱིབས་མ་ཡིན། །གནས་སུ་མ་ཡིན་གང་ཡང་མིན། །དེ་བཞིན་ཉིད་དབྱིངས་
ཡེ་ཤེས་ཏེ། །ཞེས་ པ་དང་། ཡང་། ཕྱོགས་བཅུ་དུས་བཞི་གང་ནས་ཀྱང་། །
རྫོགས་པའི་སངས་རྒྱས་རྙེད་མི་འགྱུར། སེམས་ཉིད་རྫོགས་པའི་སངས་རྒྱས་
-136-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ཏེ། །སངས་རྒྱས་གཞན་དུ་མ་ཚོལ་ཅིག །ཅེས་གསུངས་པས། འདིའི་དོན་ངེས་
པར་བྱ་བ་ལ་དཔེ་དོན་རྟགས་གསུམ་ལས། སེམས་ཉིད་རང་བཞིན་གྱིས་དག་
པའི་དཔེ་སྟོན་ཀའི་ནམ་མཁའ་སྤྲིན་ཐམས་ཅད་དང་བྲལ་བ་ལྟ་བུ་སྟེ་དངོས་པོ་
དང༌ མཚན་མ་མེད་པའོ། །དོན་ནི་སེམས་ཉིད་གང་དུའང་མ་གྲུབ་ཅིང་སྨྲ་
བསམ་བརྗོད་པ་ཐམས་ཅད་ལས་འདས་པ་རང་བྱུང་གི་ཡེ་ཤེས་སོ། །རྟགས་ནི་
དྲན་རིག་སྣ་ཚོགས་སུ་གསལ་བ་འདི་ཉིད་ཡིན་ཏེ། གཞིག་རྩ་དང་ངོས་བཟུང་
མེད་པ། ཁ་དོག་དང་དབྱིབས་མཚན་མེད་ལ་སྣང་བ་འདིས་མཚོན་པའོ། །དེ་
སྐད་དུའང་ ཀུན་བྱེད་ལས། ང་ཡི་རང་བཞིན་ཤེས་འདོད་ན། །དཔེ་ནི་ནམ་
མཁའ་ལྟ་བུར་ལྟོས། །དོན་ནི་ཀུན་ཏུ་སྐྱེ་བ་མེད། །རྟགས་ནི་རིག་པ་བྱང་ཆུབ་
སེམས། །ཞེས་སོ། །དེའང་མེད་པ་ ཕྱང་ཆད་དུ་མ་སོང་བས་གསལ་ལ་ངོས་
བཟུང་མེད་པ་རྒྱ་མཚོ་རྟོགས་དྭངས་པའི་གཏིང་ལྟ་བུ། ཡོད་པ་མཐའ་གཅིག་ཏུ་
མ་གྲུབ་པས་དཔེ་སྟོན་ཀའི་ནམ་མཁའ་ལྟ་བུ། ཡོན་ཏན་ལྷུན་གྱིས་གྲུབ་པས་
ཡིད་བཞིན་གྱི་ནོར་བུ་ལྟ་བུ་སྟེ། རྒྱ་མཚོ་ལས། ནམ་མཁའ་རྒྱ་མཚོ་རིན་ཆེན་
སོགས། །ཉེ་བའི་དཔེ་ཡིས་མཚོན་པའོ། །ཞེས་སོ། །དེའང་ངོ་བོ་གང་དུའང་མ་
གྲུབ་པས་ཀ་དག་ཅེས་བྱ་ལ། ཡོན་ཏན་ཡེ་ནས་རྫོགས་པས་ལྷུན་གྲུབ་ཅེས་བྱ་
སྟེ། ངོ་བོ་གཅིག་ལ་རང་བཞིན་གཉིས་སུ་མེད་པ་ཆུ་དང་ཆུ་ཟླའི་ཚུལ་ཏེ། རྒྱས་
པ་ལས། ཐམས་ཅད་དག་ཅེས་བྱ་བ་ཡང་། །དངོས་པོ་བསལ་དག་མ་ཡིན་ཏེ།
སྣང་སྤྱོད་ཉིད་ན་རྣམ་པར་དག །རང་རིག་ཡེ་ཤེས་གཟུགས་སུ་སྐྱེས། །སྐུ་དང་
ཡེ་ཤེས་བསམ་མི་ཁྱབ། །ཅེས་སོ། །དབྱེ་ན། ཀ་དག་དང་ལྷུན་གྲུབ་གཉིས་པོ་
ལ། དབྱིངས། ཡེ་ཤེས། གཉིས་སུ་མེད་པ་གསུམ་གསུམ་དུ་འདོད་དེ། སྔ་མ་
-137-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ལས། དབྱིངས་དང་ཡེ་ཤེས་གཉིས་སུ་མེད། །ལྷུན་གྱིས་གྲུབ་དང་རྣམ་དག་
པའོ། །ཞེས་སོ། །དེ་ལ་དབྱིངས་ཀ་དག་ནི་སེམས་ཉིད་ཡེ་ནས་དག་པའོ། །ཡེ་
ཤེས་ཀ་དག་ནི་རིག་པ་སྐྱེས་སམ་གནས་དུས་ཉིད་ནས་ངོ་བོ་མེད་པའོ། །
གཉིས་མེད་ཀ་དག་ནི་གང་སྣང་བ་ཉིད་ལས་ཐ་དད་པའི་ཆོས་ཉིད་མ་གྲུབ་
པའོ། དེ་བཞིན་དུ། དབྱིངས་ལྷུན་གྲུབ་ནི་ཡེ་ནས་འོད་གསལ་བའི་སེམས་ཉིད་
སུས་ཀྱང་མ་བྱས་པར་གདོད་མ་ནས་དུས་གསུམ་འཕོ་འགྱུར་མེད་པར་ཡོད་པ་
སྟེ། ལེ་ལག་ལས། འདས་དང་ད་ལྟར་བྱུང་བ་དང་། །འབྱུང་བར་མ་ངེས་དུས་
འདི་དག །སྔ་ ཕྱི་མེད་པར་མཉམ་ཡིན་ཏེ། །ཞེས་སོ། །ཡེ་ཤེས་ལྷུན་གྲུབ་ནི་
དཀྱིལ་འཁོར་གསུམ་དང་ཅིར་སྣང་ཐམས་ཅད་ཡེ་ཤེས་ཀྱི་རོལ་པར་ཤར་བ་
ཉིད། སུས་ཀྱང་མ་བྱས་པར་ཡེ་ཤེས་ཉིད་རང་སྣང་བར་འདོད་དེ། རྡོ་རྗེ་ལས།
ཆོས་ཀུན་ཡེ་ནས་དག་པ་ཡི། །ཡེ་ཤེས་ཉིད་ལ་ཉིད་སྣང་བ། །སུས་ཀྱང་མ་
བྱས་རང་བྱུང་བར། །ཡེ་ཉིད་ནས་ནི་ལྷུན་གྲུབ་པའོ། །ཞེས་སོ། གཉིས་མེད་
ལྷུན་གྲུབ་ནི་དེ་ལྟར་ཡེ་ཤེས་སུ་སྣང་བ་ཡང་རྟག་པ་བདེན་པའི་རང་བཞིན་མ་
ཡིན་ཏེ། ཆུ་ཟླའམ་གཟུགས་བརྙན་ལྟར་སྣང་ལ་ངོ་བོས་སྟོང་པར་འདོད་པ་ནི།
རྒྱས་པ་ལས། འདི་ལྟར་ཐམས་ཅད་གཟུགས་བརྙན་ཏེ། །བྱ་བྱེད་སྣང་ཞིང་
དངོས་པོ་མེད། །ཆུ་ཟླའི་ཚུལ་དུ་ཐམས་ཅད་གནས། །ཐམས་ཅད་སྣང་ལ་རང་
བཞིན་མེད། །ཅེས་སོ། །གཉིས་པ་སྣང་ཚུལ་ནི། གཞི་དེ་ལྟ་བུ་ལས་མ་རིག་པ་
བདག་ཏུ་འཛིན་བྱེད་ཀྱི་བློ་རྟོག་པ་ལངས་པས་འགྲོ་བ་སོ་སོར་སྣང་བ་རྨི་ལམ་
ལྟ་བུ་སྟེ། འདི་ལས། ཨེ་མ་ཧོ་བདེ་གཤེགས་སྙིང་པོ་ལས། །རང་གི་རྣམ་རྟོག་
ལས་ཀྱིས་སྤྲུལ། །ཅེས་སོ། །དེ་ལྟར་སྣང་དུས་འདི་ཉིད་ན་ངོས་བཟུང་མེད་དེ།
-138-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
ལས་རིམ་ལས། འཁོར་བ་གཟུགས་བརྙན་འདྲ་བ་ཡིས། །རང་བཞིན་ཡེ་ནས་
མྱ་ངན་འདས། །ཞེས་སོ། དེའང་སེམས་ཅན་གྱི་དུས་ན། སེམས་ཀྱི་སྣང་བ་
ཡུལ་དང་རྣམ་པ་སྣ་ཚོགས་སྣང་བ་དུང་ལ་སེར་པོར་འཛིན་པ་ལྟ་བུ་ཉིད།།
འཁྲུལ་པ་དག་ཚེ་སངས་རྒྱས་ལ་ཡེ་ཤེས་ཀྱི་སྣང་བ་སྐུ་དང་ཞིང་ཁམས་སུ་སྣང་
བ་ཡང་། སྔར་གྱི་གཞི་ཕུང་པོ་ཁམས་དང་སྐྱེ་མཆེད་དག་པ་ལས་གྱུར་པ་སྟེ།
དུང་སེར་པོ་ཉིད་བད་ཀན་དག་པས་དཀར་པོར་སྣང་བ་བཞིན་ནོ། །
གསུམ་པ་དབྱེ་བ་ལ་གསུམ་སྟེ། དོན་དམ་པ། ཀུན་རྫོབ། དབྱེར་མེད་
པའོ། །དེ་སྐད་དུ་ལམ་རིམ་ལས། དེ་ཡང་རྣམ་ གསུམ་ཚུལ་དུ་བཞག །
ཅེས་སོ། །དང་པོ་ནི། ཆོས་ཐམས་ཅད་ཀྱི་རང་བཞིན་སྤྲོས་པའི་མཐའ་དང་
བྲལ་བ་སྟེ། རྒྱས་པ་ལས། ཆོས་རྣམས་མ་ལུས་ཐམས་ཅད་ཀུན། །དེ་བཞིན་
ཉིད་དང་སྟོང་བའི་མཐའ། །ཡང་དག་ཉིད་དང་ཆོས་ཀྱི་དབྱིངས། །མཚན་ཉིད་
མེད་ ཅིང་ དམིགས་ སུ་ མེད། །ཅེས་ སོ། དེའང་ ཆོས་ ཐམས་ ཅད་ རིག་ པས་
གཞིག་ཅིང་བརྟགས་ན་གང་གི་ངོ་བོར་མ་གྲུབ་ཅིང་། སྣང་དུས་ཉིད་ནས་སྐྱེ་
འགགས་ གནས་ གསུམ་དང༌ བྲལ་བར་ གནས་ཏེ། འདི་ཉིད་ལས། ཨེ་མ་ངོ་
མཚར་རྨད་ཀྱི་ཆོས། །རྫོགས་པའི་སངས་རྒྱས་ཀུན་གྱི་གསང་། །སྐྱེ་བ་མེད་
ལས་ ཐམས་ཅད་སྐྱེས། །སྐྱེས་ པ་ ཉིད་ན་སྐྱེ་བ་མེད། །ཅེས་ པའི་ འདོན་ པ་
བསྒྱུར་ཏེ། འགགས་ པ་ དང་། གནས་ པ་ དང་། དམིགས་ པ་ དང་། འགྲོ་འོང་
མེད་པའི་བར་དུ་གསུངས་ཤིང་། རིགས་པས་ཀྱང་གྲུབ་སྟེ། སྣང་སྲིད་འཁོར་
འདས་ཀྱིས་བསྡུས་པའི་ཆོས་འདི་དག་ཆོས་ཅན། རང་བཞིན་བདེན་པར་གྲུབ་
པ་ཅུང་ཟད་ཀྱང་མེད་དེ། བདེན་པའི་གཅིག་དང་དུ་མ་དང་བྲལ་བའི་ཕྱིར།
-139-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཅེས་གཅིག་དུ་བྲལ་གྱི་གཏན་ཚིགས་ལ་སོགས་པས་ཀྱང་ཤེས་སོ། །མདོར་ན་
ཇི་ལྟར་སྣ་བ་དེའི་རང་བཞིན་གདོད་མ་ནས་ངོ་བོ་མེད་པ་ནི་དོན་དམ་པའི་
གནས་ ལུགས་སོ། །གཉིས་པ་ཀུན་རྫོབ་ལ་གསུམ་སྟེ། ངོ་བོ། དབྱེ་བ། རང་
བཞིན་ནོ། །དང་པོ་ནི། སྣང་སྲིད་འཁོར་འདས་ཀྱི་ཆོས་མ་འགགས་སྣ་ཚོགས་
སུ་གསལ་བ་འདི་ཡིན་ནོ། །དབྱེ་ན་གཉིས་ཏེ། ཡང་དག་ཀུན་རྫོབ་དང་། ལོག་
པའི་ཀུན་རྫོབ་བོ། །དང་ པོ་ནི། འཁྲུལ་པ་ དག་ པའི་ ཚེ་ ཐམས་ཅད་ དཀྱིལ་
འཁོར་གྱི་རོལ་པར་སྣང་བ་ཡིན་ཏེ། འདི་ཉིད་ལས། ཡེ་ཤེས་ཉིད་ལ་ཡེ་ཤེས་
རོལ། །ཡེ་ ཤེས་ རོལ་ པ་ ཉིད་ ཀྱང་ གསོག །ཅེས་ པ་ དང་། ལམ་ རིམ་ ལས།
ཡང་དག་ཉིད་དུ་གྲགས་སོ་ཅོག །གཉིས་སྣང་ཉིད་ནས་གང་ཡིན་པ། །སེམས་
ཉིད་ཡེ་ཤེས་སྒྱུ་མར་ཤར། །སྣང་བ་ངོ་བོ་ངེས་མེད་ཅིང་། །ཇི་ལྟར་བལྟས་པའི་
སྣང་བ་དང་། །རང་བཞིན་ཐེར་ཟུག་རྟག་ཆད་བྲལ། །ཅེས་སོ། ། །
གཉིས་པ་ནི། འཁོར་བའི་འཁྲུལ་སྣང་ཇི་སྙེད་པ་ཐམས་ཅད་དེ། དེ་
ཉིད་ ལས། དེ་ ལ་ ལོག་ རྟོག་ སྒྱུ་ མ་ ནི། །ཆོས་ དང་ བདག་ དང༌ དངོས་ པོ་
རྣམས། །ངོ༌ བོ་ ཡོད་ སོགས་ རྟོག་ པ་ ལས། །རྟོགས་ པ་ སྒྱུ་ མའི་ ཀློང་ གྱུར་
པས། །སྐྱེས་ཀྱང་མི་བདེན་བསླུ་བ་གྲུབ། །ཅེས་སོ། །གསུམ་པ་རང་བཞིན་ལ་
གཉིས་ཏེ། ཡེ་ཤེས་སྒྱུ་མའི་རང་བཞིན་དང༌། ལོག་རྟོག་སྒྱུ་མའི་ རང་བཞིན་
ནོ། །དང་པོ་ནི། འོག་མིན་གྱི་ཞིང་ཁམས་ན་ལོངས་སྐུའི་སྣང་བ་དང་། དེ་ལས་
འཕྲོས་པའི་སྤྲུལ་པ་སྟེ། འཇའ་ཚོན་ནམ་ཆུ་ཟླ་ལྟར་སྣང་ལ་རང་བཞིན་མེད་པ་
དུས་ཐམས་ཅད་པའི་ངོ་བོར་གནས་ཤིང་། རྒྱུ་རྐྱེན་རང་རྒྱུད་པས་མ་བསྐྱེད་
པར་འདོད་དེ། གཞི་ནས་དེ་ལྟར་གནས་པ་གསལ་བའི་ཕྱིར་རོ། །གཉིས་པ་ནི།
-140-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
འགྲོ་བའི་སེམས་སྣང་རྨི་ལམ་ལྟ་བུ་སྟེ། དེའང་སེམས་ཀྱི་བག་ཆགས་ལས་ཕྱི་
རོལ་དོན་གཞན་གྱིས་བསྐྱེད་པའི་རྒྱུ་འབྲས་སུ་མི་འདོད་དེ། རང་གི་རྣམ་རྟོག་
ལས་ཀྱིས་སྤྲུལ། །ཅེས་སོ། །འདི་ནམ་བཟློག་ན། ལང་ཀར་གཤེགས་པ་ལས།
སྲིད་གསུམ་འདི་ནི་རྨི་ལམ་དང༌། སྨིག་སྒྱུ་ཆུ་ ཡི་ཕུང་པོ་བཞིན། །ནོར་བར་
མཐོང་ནས་ཕྱིར་བཟློག་གོ །ཞེས་སོ། གསུམ་པ་དབྱེར་མེད་པ་ནི། ལོག་རྟོག་
སྒྱུ་མ་དང་། ཡང་དག་སྒྱུ་མ་གཉིས་ཀའི་ཚེའང་། རང་གི་སྣང་བ་དེ་དང་དེའི་
རང་བཞིན་སྟོང་པ་ལ་ཆུ་དང་ཟླ་གཟུགས་ལྟར་དབྱེར་མེད་པ་ཡིན་ཏེ། འདི་
ཉིད་ལས། ཡང་དག་སྒྱུ་མའི་ཚུལ་གཉིས་སུ། །བདག་དང་བདག་གི་གཞན་
མེད་དེ། །རྣམ་དག་དབྱིངས་ཉིད་ཚུལ་གཅིག་གོ །ཞེས་སོ། །དེའང་སྒྱུ་མ་འདི་
གཉིས་གཅིག་གམ་ཐ་དད། གཅིག་ན་དག་མ་དག་སོ་སོར་བཞག་ཏུ་མེད་པ་
དང་། ཕན་ཚུན་འཆོལ་བར་སྣང་བར་འགྱུར་ཞིང་། མི་གཅིག་ན་སེམས་ཉིད་
གཅིག་གི་རང་བཞིན་མ་ཡིན་པར་འགྱུར་རོ་ཞེ་ན། ལན་ལ་གཉིས་ལས། ཚུལ་
མཚུངས་པ་ནི། རྨི་ལམ་གྱི་འཁྲུལ་སྣང་དང་། ཉིན་སྣང་གི་མ་འཁྲུལ་བ་འདི་
གཉིས་ཐ་སྙད་དུ་གཅིག་གམ་ཐ་དད། གཅིག་ན་ཉིན་མཚན་གྱི་སྣང་བ་ཐ་དད་
དུ་སོ་སོར་བཞག་ཏུ་མེད་པ་དང་། ཉིན་སྣང་བཞིན་དུ་རྨི་ལམ་ཡང་མ་འཁྲུལ་བ་
དང༌། རྨི་ལམ་བཞིན་དུ་ཉིན་སྣང་ཡང་མ་འཁྲུལ་པར་འགྱུར་པས་ ཕན་ཚུན་
འཆོལ་བའི་སྐྱོན་ཡོད་ཅིང་། ཐ་དད་ནའང་སེམས་གཅིག་ལ་སྣང་བའི་རང་
བཞིན་མ་ཡིན་པར་འགྱུར་རོ་ཞེ་ན་ལན་ཅི་ཡོད། དེ་སེམས་སུ་ངོ་བོ་གཅིག་ལ་
དུས་ཀྱི་ཐ་དད་ཞེ་ན། མཚུངས་ཏེ། རིག་པར་ངོ་བོ་གཅིག་ཀྱང་རྐྱེན་འཁྲུལ་མ་
འཁྲུལ་གྱི་གནས་སྐབས་སོ་སོར་སྣང་ཞེས་བྱའོ། །གཉིས་པ་ལན་དངོས་ནི།
-141-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
དུང་སེར་པོར་འཛིན་དུས་ནས་དཀར་པོར་གནས་པ་དེའི་ཕྱིར། སེར་པོར་མ་
གྲུབ་པས་དཀར་པོ་དང་གཅིག་ཐ་དད་དུ་མ་གྲུབ་པ་ལྟར། འཁྲུལ་པར་སྣང་
དུས་ཉིད་ནས་མ་འཁྲུལ་པའི་རང་བཞིན་ཡེ་ནས་དག་པར་གནས་པས། ངོ་བོ་
གཅིག་པ་དང་ཐ་དད་པ་གང་དུའང་བཞག་ཏུ་མེད་དོ། །དེ་བཞིན་དུ་ཐོ་ཡོར་ལ་
མིར་འཁྲུལ་དུས་ཉིད་ནས་ཐོར་གནས་པས། ཐོ་ཡོར་དང་མི་ལ་ངོ་བོ་གཅིག་པ་
དང་ཐ་དད་དུ་བཞག་ཏུ་མེད་པ་བཞིན་ནོ། །ཚུལ་འདི་ལྟར་འཁོར་བ་ཉིད་མྱ་
ངན་ལས་འདས་པར་འཁྲུལ་པ་གཞི་དང་རྩ་བ་མེད་ཅིང་། དོན་ལ་མི་གནས་
པར་ བསྟན་ པ་ སྟེ། འདི་ ལས། ངོ༌ མཚར་ སྐུ་ གསུམ་ ཡོན་ ཏན་ ཞིང་ ཁམས་
ཡང་། །གཞན་ན་མེད་དེ་དེ་ཉིད་དེ་ལྟར་ཡིན། །ཞེས་པ་དང་། ལོག་རྟོག་རྒྱུ་
འབྲས་རྒྱུན་ཉིད་ཀྱང་། །གཞི་རྩ་མེད་དབྱིངས་སྐད་ཅིག་མ། །རྣམ་པར་དག་
པའི་དབྱིངས་ཉིད་ཚུལ། །ཞེས་པ་དང་། རྡོ་རྗེ་ཕུང་པོའི་ཡན་ལག་ནི། །རྫོགས་
པའི་སངས་རྒྱས་ལྔ་རུ་གྲགས། །ས་ཆུ་སྤྱན་དང་མཱ་མ་ཀཱི། །མེ་རླུང་གོས་དཀར་
སྒྲོལ་མ་སྟེ། །ནམ་མཁའི་དབྱིངས་ཀྱི་དབང་ཕྱུག་མ། །སྲིད་གསུམ་ཡེ་ནས་
སངས་རྒྱས་ཞིང་། ཐམས་ཅད་མ་ལུས་ཆོས་སོ་ཅོག །སངས་རྒྱས་ཉིད་ལས་
གཞན་མ་ཡིན། །སངས་རྒྱས་ཉིད་ལས་གཞན་པའི་ཆོས། །སངས་རྒྱས་ཉིད་
ཀྱིས་མི་བརྙེས་སོ། །ཞེས་སོ། །དེའང་དུང་དཀར་པོར་སྣང་བ་འདི་བར་སྐབས་
སུ་སེར་པོར་སྣང་བ་ ལྟར་འཁྲུལ་པར་སྣང་ཡང་། གཟུང་འཛིན་དག་ པ་ན་
འཁྲུལ་སྣང་འདི་ཉིད་ཡེ་ཤེས་སུ་དག་སྟེ། དུང་སེར་སྣང་དཀར་པོར་དག་པ་
བཞིན་སངས་རྒྱས་སོ། །འདི་ལ་གནས་གྱུར་ཞེས་བཏགས་ཀྱང་གནས་གྱུར་མ་
ཡིན་ཏེ་སྣང་བ་དེ་ལྟར་གནས་པའོ། །དུང་སེར་པོ་ཉིད་དཀར་པོར་གནས་གྱུར་
-142-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
པ་མེད་དེ། དང་ པོ་ནས་དཀར་ པོར་ གནས་ པ་བཞིན་དུ། འཁྲུལ་སྣང་རྟོག་
ཚོགས་དང་བཅས་པ་འདི་ཉིད་དང་པོ་ནས་སངས་རྒྱས་པས། དེ་ལས་ལོགས་
ཤིག་ཏུ་གནས་སྤོས་པ་བཞིན་གནས་གྱུར་མི་འཐད་ཅིང་འདིའི་དགོངས་པ་མ་
ཡིན་ནོ། །དེ་ལ་རྒྱུ་ཡི་ཐེག་པས་ཀུན་རྫོབ་འདུས་བྱས་མི་རྟག་ཅིང་བསླུ་བར་
འདོད་དེ། དེ་ལྟར་ན་ལོངས་སྐུའང་བསླུ་བར་ཐལ་ཏེ། གཟུགས་སྐུ་གཉིས་ཀུན་
རྫོབ་པས་བསྡུས་པའི་ཕྱིར་དང་། མི་རྟག་པར་ཐལ་བ་ལས། འགྲོ་གྲོལ་བར་དུ་
འཇིག་རྟེན་འབྱོར་སླད་རྟག །ཅེས་ཁོ་རང་གི་གྲུབ་མཐའ་ནང་འགལ་བ་ཡིན་
ནོ། །འདིར་ནི་ལོག་རྟོག་སྒྱུ་མའི་ཀུན་རྫོབ་མ་རིག་པས་བསྐྱེད་པའི་རྒྱུ་འབྲས་
ཡིན་པས་མི་རྟག་པ་དང་བསླུ་བར་འདོད་ལ། ཡང་དག་སྒྱུ་མ་ནི་དང་པོ་ཉིད་
ནས་དེ་ལྟར་གཞི་ལ་ལྷུན་གྱིས་གྲུབ་པ་ལམ་གྱིས་ཕྱིན་ཅི་ལོག་དག་པ་ན་སྔར་
ཐོག་ཏུ་ཕེབས་པས་དུས་གསུམ་འཕོ་འགྱུར་མེད་དེ། རྒྱུ་རྐྱེན་གྱིས་གསར་དུ་
འདུས་མ་བྱས་ཤིང་ལྷུན་གྱིས་གྲུབ་པའི་ཕྱིར་རོ། ཚུལ་འདི་རྣམས་བྱམས་པས་
ཀྱང་ བཤད་དེ། འདུས་ མ་ བྱས་ཤིང་ལྷུན་ གྱིས་ གྲུབ། གཞན་ གྱི་ རྐྱེན་ གྱིས་
རྟོགས་མིན་དང་། །མཁྱེན་དང་བརྩེ་དང་ནུས་པར་ལྡན། དོན་གཉིས་ལྡན་པའི་
སངས་རྒྱས་ཉིད། །ཅེས་སོ། །དེས་ན་འདིར་ཆོས་ཐམས་ཅད་བདེན་པ་དབྱེར་
མེད་དུ་ཡེ་ནས་སངས་རྒྱས་པའི་དོན་ནི་གནས་ལུགས་དོན་གྱི་གཞིའོ། །
གཉིས་པ་རྟོགས་པ་ལམ་གྱི་གཞི་ལ་གསུམ་སྟེ། གནས་ལུགས། སྣང་
ལུགས། དབྱེ་བའོ། །དང་པོ་ནི། གནས་ལུགས་ཀྱི་གཞི་དེ་ཉིད་བློས་ཕྱིན་ཅི་མ་
ལོག་པར་རྟོགས་ པ་ སྟེ། རྡོ་ རྗེ་ ལས། རང་ བཞིན་ གནས་ པའི་ གཞི་དེ་ནི། །
རྟོགས་པ་རྣལ་འབྱོར་ལམ་གྱི་གཞི། །ཞེས་སོ། དེའང་མ་རྟོགས་ན་གཞི་དེས་
-143-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཀུན་ལ་ཁྱབ་ཀྱང་གཤིས་སུ་གནས་པ་ཙམ་ལས་དོན་བྱེད་མི་ནུས་ཏེ་ཐ་མལ་
པའི་སེམས་ཅན་ལ་གནས་པ་བཞིན་ནོ། །དེ་ཉིད་རྟོགས་པ་ལས་ལམ་བསྒོམ་
པའི་གཞི་བྱེད་པས་དོན་འགྲུབ་པ་རྣལ་འབྱོར་པའི་ལམ་གྱི་གཞི་ཞེས་བྱའོ། །
གཉིས་པ་ནི། དེ་ཉིད་རྟོགས་པའི་རྣལ་འབྱོར་པ་ནི་དངོས་པོ་མཚན་མར་འཛིན་
པ་ཤས་ཆུང་བས་ཐར་པ་ལ་ཉེ་བ་དང་། ཐ་མལ་གྱི་སྣང་བ་མ་དག་པ་དངོས་སུ་
མ་ལོག་ཀྱང་སེམས་ཅན་གཞན་ལས་ཁྱད་པར་དུ་འཕགས་ཏེ། དཔེར་ན་རྨི་
ལམ་དུ་དགྲ་དང་གཡང་ས་ལ་སོགས་པ་འཇིགས་པ་ཤར་དུས། རྨི་ལམ་དུ་
ཤེས་པ་དང་། མ་ཤེས་པ་གཉིས་ཀ་ལ་སྣང་བ་དེ་མ་ལོག་པར་མཚུངས་ཀྱང་།
སྡུག་བསྔལ་ལ་ཁྱད་ཡོད་དེ། རྨི་ལམ་དུ་མ་ཤེས་ན་དེའི་བར་ཉིན་དུས་དང་ཁྱད་
མེད་པ་ཙམ་མྱོང་དགོས་ལ། དེ་ཉིད་རྨི་ལམ་ཡིན་པར་ཤེས་པ་རྣམས་ལ་སྣང་
བ་དེ་དངོས་སུ་མ་ལོག་ཀྱང་སྡུག་བསྔལ་རང་མཚན་པ་མེད་པ་བཞིན་དུ། ཕྱི་
ནང་གི་འཁྲུལ་སྣང་རང་མཚན་དུ་ཞེན་པའི་འགྲོ་བ་རྣམས་ལ་གནས་སྐབས་སུ་
བདེ་སྡུག་རང་མཚན་པ་ཡོད་ཅིང་། ཡུན་རིང་པོར་འཁོར་བར་འཁྱམས་པའི་
ཉེས་པ་ཡོད་ལ། རྣལ་འབྱོར་པ་ཆོས་ཐམས་ཅད་ཀྱི་གཞིའམ་གཤིས་བདེན་པ་
དབྱེར་མེད་དུ་རྟོགས་ན་རྣམ་རྟོག་དང་མཚན་འཛིན་ཤས་ཆུང་བས། གནས་
སྐབས་སུ་བདེ་སྡུག་ལ་སྤང་བླང་དང་ཞེན་འཛིན་རང་མཚན་པ་མེད་ཅིང་། མྱུར་
དུ་འཁོར་བ་མྱང་འདས་སུ་གྲོལ་བར་ངེས་པ་བདེན་མེད་སྒྱུ་མར་སྣང་བ་ཞེས་
བྱའོ། །འདིའི་སྣང་ བ་དང་ སེམས་སྒྱུ་མ་ གཉིས་ པོ་ གང་གི་ནང་དུ་འདུ་ན།
འཁྲུལ་སྣང་དང་ཞེན་རྟོག་གི་ཆ་རྣམས་ནི་ལོག་རྟོག་སྒྱུ་མ་ཉིད་དུ་འདུས། སོ་སོ་
རང་གི་རིག་པའི་ལྟ་བ་དང་། ཏིང་ངེ་འཛིན་དང་། ཡེ་ཤེས་རྣམས་ནི་ཡང་དག་
-144-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
སྒྱུ་མར་འདུ་སྟེ། ཕྱིན་ཅི་ལོག་གི་བློ་ལས་འདས་པའི་རིག་པ་ཡིན་པའི་ཕྱིར་
རོ། །བླ་མ་རོང་པའི་བཞེད་ཀྱིས། གནས་སྐབས་ཕྱིན་ཅི་ལོག་གི་སྒྱུ་མ་སྣང་
ཡང་ངེས་པར་མི་གོལ་མི་སྲིད་པས་ཡང་དག་སྒྱུ་མའི་ས་ལ་གཏོགས་པར་བསྡུ་
སྟེ། ལྕགས་ཀྱུས་ཟིན་པའི་ཉ་ཆུ་ནང་ན་ གནས་ ཀྱང་སྐམ་སར་གཏོགས་པ་
བཞིན་ནོ་ཞེས་གསུང་ངོ༌། །
གསུམ་པ་ལ་གསུམ་སྟེ། མཉམ་པ་ཉིད་བཞི། དག་པ་གསུམ། རྟོགས་
པ་བཞིའི་གཏན་ཚིགས་ཀྱིས་གནས་ལུགས་ཀྱི་གཞི་རྟོགས་པ་ལམ་གྱི་གཞིར་
བསྒྲུབ་པའོ། །དང་པོ་ནི། མཉམ་གཉིས་ལྷག་པའི་མཉམ་གཉིས་ཀྱིས། །ཞེས་
པས། སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་ཆོས་ཅན། ཡེ་
ནས་དག་མཉམ་རྫོགས་པ་ཆེན་པོར་གནས་པ་ཡིན་ཏེ། གདོད་མ་ནས་མཉམ་
པ་ཉིད་བཞིའི་རང་བཞིན་དུ་གནས་པའི་ཕྱིར་རོ། དེ་ལ་ཐུན་མོང་གི་མཉམ་པ་
གཉིས་ དང་། ལྷག་པའི་མཉམ་པ་གཉིས་སོ། །དང་པོ་ཐེག་པ་ཐུན་མོང་གི་
འདོད་པའི་བདེན་པ་གཉིས་ཀྱིས་གཞལ་བས་ཀྱང་མཉམ་སྟེ། སྣང་ཙམ་ཉིད་
ནས་རང་བཞིན་མ་གྲུབ་པའི་ཕྱིར། སྒྱུ་མ་ལྟ་བུར་ཆོས་ཐམས་ཅད་མཉམ་སྟེ།
རྣམ་བཀོད་ལས། ཐུན་མོང་རྒྱུ་ཡི་ཀུན་རྫོབ་ཏུ། །རྐྱེན་བཞི་འདུས་ཙམ་སྒྱུ་མ་
ཙམ། །ཞེས་སོ། །དོན་དམ་པར་གང་དུའང་མ་གྲུབ་པའི་ཕྱིར་ཆོས་ཐམས་ཅད་
མཉམ་ སྟེ། དེ་ ཉིད་ ལས། ཀུན་བརྟགས་སྤྲོས་པ་ བཅས་ པའི་ ཕྱིར། །རྣམ་
གྲངས་དོན་དམ་ཞེས་ཀྱང་བྱ། །དེ་ལ་རྒྱུ་རྐྱེན་ཆ་དབྱེ་བས། །འདུས་སྣང་དངོས་
པོ་མ་སྐྱེས་ལ། །དོན་དམ་མཉམ་པར་འདོད་པ་སྟེ། །རྟེན་ཅིང་འབྲེལ་བས་
སྒྲུབ་ པའི་ མཐའོ། །ཞེས་ སོ། །གཉིས་པ་ཐུན་མོང་ མ་ ཡིན་ པའི་ ཐེག་ པ་ ལ་
-145-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གྲགས་པའི་བདེན་པ་གཉིས་ཀྱིས་གཞལ་ནའང་ཆོས་ཐམས་ཅད་མཉམ་ཉིད་དུ་
གནས་པ་ལས། དང་པོ་ཀུན་རྫོབ་སྒྱུ་མར་མཉམ་པ་ནི། ཕྱི་ནང་གི་ཆོས་ཐམས་
ཅད་ཆོས་ཅན། བཟང་ངན་བླང་དོར་གྲུབ་པ་མེད་དེ། སྣང་བ་སྒྱུ་མར་དག་ཅིང་
དེའི་ རང་བཞིན་བདེན་མེད་ལས་འདུས་ པའི་ ཕྱིར་རོ། །དེ་ཉིད་ལས། ཀུན་
རྫོབ་སྒྱུ་མར་སྣང་བ་ནི། །སྒྱུ་མའི་ཚུལ་དུ་ཐམས་ཅད་སྣང་། །འདི་དག་ཐམས་
ཅད་གཟུགས་བརྙན་ཏེ། ཐམས་ཅད་སྣང་ལ་རང་བཞིན་མེད། །ཅེས་སོ། །དོན་
དམ་སྐྱེ་འགགས་མེད་པའི་ཕྱིར། མཉམ་པ་ཉིད་དུ་གནས་ཏེ། དེ་ཉིད་ལས།
དོན་དམ་སྐྱེ་འགགས་མེད་པ་སྟེ། །ཆོས་རྣམས་མ་ལུས་ཐམས་ཅད་ཀུན། །དེ་
བཞིན་ཉིད་དང་སྟོང་པའི་མཐའ། །ཡང་དག་ཉིད་དང་ཆོས་ཀྱི་དབྱིངས། །ཞེས་
སོ། །དེའང་ཐེག་པ་འོག་མ་ལྟར་ཀུན་རྫོབ་སྐྱེ་འགགས་བྱེད་ལ་དོན་དམ་མི་
བྱེད་པ་ལྟར་མ་ཡིན་ཏེ། གནས་ལུགས་ལ་ཀུན་རྫོབ་ཀྱང་སྣང་དུས་ཉིད་ནས་
དོན་ དམ་ དང་ དབྱེར་མེད་ པས། སྐྱེ་ འགགས་ མི་ བྱེད་ པར་ འདོད་ དེ། རྣམ་
བཀོད་ལས། དོན་དམ་ཀུན་རྫོབ་དབྱེར་མེད་ནི། །ཆོས་རྣམས་མ་ལུས་ཐམས་
ཅད་ཀུན། །གཞི་རྩ་མེད་ལས་ཐམས་ཅད་བྱུང་
། །མེད་དང་ཡོད་པ་གཉིས་ཀ་
མིན། །དོན་དམ་ཀུན་རྫོབ་དབྱེརམེད་དེ། །འདུས་མ་ བྱས་ཉིད་འདུས་ བྱས་
སྣང་། །དངོས་མེད་དེ་ཉིད་སྣ་ཚོགས་པའི། །དེ་ཉིད་སྒྱུ་མ་མིག་ཡོར་ཚུལ། །
ཞེས་པ་དང་། འདི་ཉིད་ལས། འདུས་མ་བྱས་ཉིད་འདུས་བྱས་རྡོ་རྗེ་དཀྱིལ་
འཁོར་ འབྱིན་ པའི་ དམ། །ཞེས་ པ་ དང་། བདེན་ པ་ གཉིས་ ཀར་ དབྱེར་མེད་
པས། །འཕྲུལ་དགའི་ཚུལ་ཏེ་ཐ་དད་མིན། །ཞེས་སོ། ལོག་རྟོག་སྒྱུ་མའང་རྨི་
ལམ་བཞིན་དུ་སྐྱེ་འགག་ཏུ་སྣང་ཡང་སྐྱེ་འགག་ཏུ་དོན་ལ་མ་གྲུབ་པས་ཀུན་
-146-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
རྫོབ་སྐྱེ་འགག་གྲུབ་པར་མི་འགྱུར་ཞིང་། ཡང་དག་སྒྱུ་མ་དུས་གསུམ་འཕོ་
འགྱུར་མེད་པས་སྐྱེ་འགགས་མི་བྱེད་པ་ཁོ་ནར་འདོད་དོ། །ཚུལ་འདི་ཉིད་སློབ་
དཔོན་ཟླ་བ་གྲགས་པས་ཀྱང་བཤད་དེ། །བདེན་པ་གཉིས་ཆར་དུའང་རང་
བཞིན་ཡོད་མིན་པས། །འདི་དག་རྟག་པ་མ་ཡིན་ཆད་མ་ཡིན། །ཞེས་པ་དང་།
ཀླུ་སྒྲུབ་ཀྱིས། གང་གིས་རྟེན་ཅིང་འབྲེལ་བར་འབྱུང་། །འགགས་པ་མེད་པ་སྐྱེ་
མེད་པ། །ཆད་པ་མེད་པ་རྟག་མེད་པ། །ཞེས་པ་ལ་སོགས་པ་གསུངས་པ་ཡིན་
ནོ། གཉིས་ པ་ ནི། སྣོད་ བཅུད་ རྒྱུད་ རྣམས་ དག་ རྟོགས་ ཤིང་། །ཞེས་ པས།
ཆོས་ཐམས་ཅད་ཆོས་ཅན། ཡེ་ནས་མཉམ་རྫོགས་གཅིག་ཏུ་གནས་པ་ཡིན་ཏེ།
དག་པ་གསུམ་དུ་གནས་པའི་ཕྱིར་རོ། །དེ་ལ་སྣོད་ཡུམ་ལྔར་དག །བཅུད་ཀྱི་
ཕུང་པོ་ལྔ་ཡབ་ལྔར་དག །རྒྱུད་ཀྱི་རྟོག་ཚོགས་བརྒྱད་བྱང་ཆུབ་སེམས་དཔར་
དག་པའོ། །འདི་དག་གི་རང་བཞིན་སྔར་བསྟན་ཟིན་མོད་ཀྱི་འོན་ཀྱང་ཅུང་མི་
འདྲ་བས་ལུང་གཞན་དང་མཚུངས་པར་བཤད་ན། རྣམ་བཀོད་ལས། རྒྱུ་ཡི་
མཚན་ཉིད་དག་པ་ནི། །ཕྱི་རོལ་ཆེན་པོ་ལྔ་རྣམས་ཏེ། །སེམས་ཉིད་གཟུང་
འཛིན་གཉིས་སྣང་བ། །གཟུང་བའི་ཡུལ་ཉིད་འབྱུང་བ་ཆེ། །རྒྱུ་ཉིད་རང་གི་
སེམས་ཡིན་པས། །འབྱུང་བ་ཆེན་པོ་རྒྱུད་ལས་དག །ཡུམ་གྱི་རང་བཞིན་ཉིད་
དུ་ གནས། །ཞེས་ པ་ དང་། ཟླ་ བ་ རུས་ པ་ རྡོ་ རྗེ། ཤ་ རིན་ པོ་ཆེ། དྲི་ཆེན་ དེ་
བཞིན་གཤེགས་པ། དྲི་ཆུ་ལས། ཉི་མ་ཁྲག་པདྨའི་རིགས་ཏེ་ཡབ་ལྔར་དག་པ་
དེ་ཉིད་ལས། འབྲས་བུ་ཡོངས་སུ་དག་པ་ན། །སེམས་ཅན་ཀུན་གྱི་རུས་པ་
དེ། །རྡོ་རྗེ་བྱང་ཆུབ་སེམས་ཡིན་ནོ། །ཤ་ནི་པདྨའི་རཀྟ་ཡིན། །དྲི་ཆེན་དྲི་ཆུ་
གུར་གུམ་ཆུ། །སོ་སོའི་ལུས་ལ་གནས་པ་དག །དོན་དམ་དམིགས་མེད་དག་
-147-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པ་ཡིས། །ཕྱི་ནང་ཆོས་རྣམས་ཐམས་ཅད་ཀྱང་། །རང་གི་ངོ་བོར་མ་ཡིན་ཏེ། །
སྐྱེ་འགགས་མེད་པར་ཡེ་ནས་དག །ཅེས་པ་དང་། རྟོག་ཚོགས་རྒྱུད་ནི་སེམས་
དཔའ་ཆེ། །ཞེས་སོ། །གསུམ་པ་རྟོགས་པ་བཞིའི་གཏན་ཚིགས་ནི། རྟོགས་པ་
བཞིས་བསྡུས་པའི་ཆོས་ཐམས་ཅད་ཆོས་ཅན། རྣལ་འབྱོར་བས་དག་མཉམ་
རྫོགས་པ་ཆེན་པོར་དབང་འབྱོར་པ་ཡིན་ཏེ། དེ་དག་གི་རང་བཞིན་རྟོགས་པ་
བཞིར་བློས་ངེས་པའི་ཕྱིར་རོ། །དེའང་འདི་ཉིད་ལས། རྒྱུ་གཅིག་པ་དང་ཡིག་
འབྲུའི་ཚུལ། །བྱིན་གྱིས་བརླབས་དང་མངོན་སུམ་པར། །རབ་ཏུ་རྟོགས་པ་
རྣམ་ བཞི་ ཡིས། །ཐམས་ ཅད་ མངོན་ རྫོགས་ རྒྱལ་ པོ་ ཆེ། །ཞེས་སོ། །ཆོས་
ཐམས་ཅད་བདེན་པ་དབྱེར་མེད་དུ་ཡེས་ནས་དག་པར་རྒྱུ་གཅིག་པ་དང་། སྐུ་
གསུང་ཐུགས་ཀྱི་ཡི་གེའི་སྤྲིན་དུ་ཡེ་ནས་གནས་ཤིང་མ་སྐྱེས་པར་གཅིག་པ་
དང༌། དེ་དག་ཀྱང་སྐུདང་ཡེ་ཤེས་ཀྱི་རང་བཞིན་དུ་ཡེ་ནས་སངས་རྒྱས་པས་
བྱིན་གྱི་རླབས་ཤིང་། བླ་མས་ཀྱང་དབང་ལ་སོགས་པས་ལམ་དུ་བྱིན་གྱིས་
བརླབས་པ་དང་། དེ་དག་ཀྱང་ཇི་ལྟར་གནས་པ་བཞིན་བསྟན་པའི་གནས་
ལུགས་རང་གི་ཡིད་ཆེས་པར་མངོན་སུམ་དུ་རྟོགས་པ་བཞིའི་ངོ་བོར་ཁོང་དུ་
ཆུད་པ་ནི། གཤིས་ཀྱི་གཞི་ལམ་གྱི་གཞིར་འགྲུབ་པར་བྱེད་པའི་གཏན་ཚིགས་
སོ། །དེ་ལྟར་ཆོས་ཐམས་ཅད་སྣང་སྟོང་གཉིས་སུ་མེད་པས་འཁོར་འདས་
དབྱེར་མེད་ཀྱི་ལྟ་བ་རྟོགས་པས། རྟག་ཆད་ཀྱི་མཐའ་ ལས་ གྲོལ་བ་དང་།
ཚོགས་གཉིས་མྱུར་དུ་རྫོགས་པ་དང་། ལམ་ལ་གོལ་ས་མེད་པ་དང་། ཐར་པ་
བྱང་ཆུབ་ཏུ་ངེས་པ་དང་། ངན་འགྲོར་མི་ལྟུང་ཞིང་བཟང་འགྲོར་བརྒྱུད་པ་དང༌།
ལས་ ཀྱི་ ཉེས་པས་མི་གོས་པ་དང་། ཐེག་ པ་ དམན་པ་ལས་ གྲོལ་ བ་ དང༌ །
-148-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
དངོས་པོ་དང་མཚན་མར་མི་འཛིན་པ་དང་། དོན་གཉིས་ལྷུན་གྱིས་གྲུབ་པ་ལ་
སོགས་ པའི་ ཡོན་ཏན་ཚད་མེད་དེ། ལམ་ རིམ་ ལས། གང་ཞིག་འདི་འདྲར་
མཐོང་རྟོགས་པ། །དངོས་གྲུབ་ མཆོག་ གི་ སྙིང་ པོ་སྟེ། །ཆུ་སྲིན་ ཕྱག་རྒྱ་ ཇི་
བཞིན་དུ། །དང་ པོ་ དོན་ རྟོགས་ མཐར་ མི་ གཏོང་། །རྒྱ་ མཚོ་ དྭངས་ པའི་
གཟུགས་བརྙན་ལྟར། །སྒྲ་རྟེན་ཡིད་ལ་བྱེད་མིན་པར། །རང་རིག་མངོན་སུམ་
དམིགས་བྲལ་བ། །རང་གསལ་གསུམ་བྲལ་མི་འགུལ་བས། །ངེས་པར་གདིང་
དུ་གང་བྱས་པ། །ཐོས་བསམ་བརྟན་པའི་ལྟ་མཐར་ཕྱིན། །དེ་ལས་མཚན་མ་
འབྱུང་བ་ནི། །སྟོབས་ ཀྱི་རྟོགས་ ཀྱི་རྟོགས་པའི་རླུང་ལྡན་ལ། །འཕོ་འགྱུར་
མཐོང་ལ་འཇིགས་མེད་ཅིང་། །འཁྲུལ་པའི་ཁམས་ལ་སྐྱོ་བ་མེད། །གྲུབ་པའི་
གནས་ལ་མི་སྨོན་ཏོ། །ཞེས་སོ། །འཕོ་འགྱུར་ནི་འཆི་བ་སྟེ་ཉམ་མི་ངའོ། །དེ་
དག་གིས་གཞི་བསྟན་ཟིན་ཏོ། །
གཉིས་པ་ལམ་ལ་གཉིས་ཏེ། གང་གིས་སྒོམ་པ་གང་ཟག་གི་མཚན་
ཉིད་དང༌། གང་བསྒོམ་ པ་ལམ་དངོས་ ཀྱི་ རིམ་པའོ། །དང་ པོ་ནི། ལམ་རིམ་
ལས། དེ་ཡང་རང་བཞིན་སྦྱངས་པ་ཡིས། །སྣོད་དུ་གྱུར་པ་ཉེ་རིང་ཕྱིར། །རིམ་
དང་ཅིག་ཆར་བཞི་ཆ་ཡིས། །ཕྱེ་བས་རྣལ་འབྱོར་ཆེན་པོར་འཇུག །ཅེས་
པས། རང་བཞིན་གྱི་སྣོད་དང་། སྦྱངས་པའི་སྣོད་དོ། དང་པོ་ནི། གཞི་ཡེ་ནས་
དབང་པོ་རྣོན་པོར་གྱུར་པ་སྟེ། ཀུན་བྱེད་ལས། ལྷ་མི་སེམས་ཅན་དབང་པོ་མི་
མཐུན་ཏེ། །ལ་ལ་ཡེ་ནས་དབང་པོ་ཆིག་ཆོད་ཡོད། །ལ་ལ་དབང་པོ་སྦྱངས་
པའི་ བློ་ཅན་ཡོད། །ཅེས་པ་དང་། མཉམ་སྦྱོར་ལས། ངོ་བོ་ཉིད་དང་མཐུན་
དག་དང་། །རང་ བཞིན་ གྱིས་ནི་ དེ་གྲུབ་བོ། །ཞེས་ པ་དང་། དགོངས་འདུས་
-149-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ལས། རྡོ་རྗེ་སེམས་དཔའི་ཞིང་ཁམས་ན་འཁོད་པའི་སེམས་ཅན་དེ་དག་ནི།
སེམས་ཅན་གྱི་རང་བཞིན་སྣ་ཚོགས་པའི་ཕྱིར། བློ་ཤིན་ཏུ་ཟབ་པ་དང་། མི་
ཟབ་པ་དང༌། ཡངས་པ་དང་། དོག་པ་དང༌། བརྟན་པ་དང་། འགྱུར་བ་དང༌།
རྣོན་པོ་དང་། རྟུལ་བ་དང་། མྱུར་བ་དང་། བུལ་བ་དང་། ཆེ་བ་དང་། ཆུང་བ་
ཤ་སྟག་གིས་གང་བས་གསང་སྔགས་ཀྱི་ངོ་བོ་ཉིད་ཀྱི་གཏམ། རིམ་གྱིས་པ་
དང༌། ཅིག་ཆར་དུ་ཐོས་ན་དེ་ལ་མི་སྐྲག་མི་དངངས་ཤིང་དགའ་བ་དང་། མགུ་
བ་ དང་། རངས་ པར་ གྱུར་ པའི་ ཕྱིར་ སྣ་ ཚོགས་ སུ་ སྣང་ངོ༌། ཞེས་ པ་ དང་།
ཐབས་ཞགས་ལས། སེམས་ཅན་དེ་དག་ལས་རང་བཞིན་གྱི་དབང་པོ་རྣོན་པོ་
ནི། མི་གཡོ་བའི་ཏིང་ངེ་འཛིན་སྐྱེ་བར་འགྱུར་རོ། །ཞེས་པ་དང༌། ཐུན་མོང་གི་
མདོ་སྡེ་དགོངས་པ་ངེས་པར་འགྲེལ་པ་ལས་ཀྱང་། ཁ་ཅིག་ནི་རང་བཞིན་གྱིས་
དབང་པོ་རྣོ་བ་ཡིན་ལ། ཁ་ཅིག་ནི་རྟུལ་པོར་གནས་ཏེ། ཞེས་པ་དང་། མཛོད་
ལས་ཀྱང་། ཁ་ཅིག་དང་པོ་ནས་དེའི་རིགས། །ཁ་ཅིག་སྦྱངས་པ་ལས་གྱུར་
ཏོ། །ཞེས་པ་ལ་སོགས་པ་བྱུང་བས། གཞི་ནས་དབང་པོ་ལ་རྣོ་རྟུལ་ཡོད་ཅིང་།
སྦྱངས་པས་ཀྱང་རྟུལ་པོ་རྣོན་པོར་གྲོལ་བར་བཤད་དོ། །འདི་ཉིད་ཀྱི་རྣོན་པོ་མ་
ཧཱར་འཇུག་ཚུལ་གཉིས་ལས། ཅིག་ཆར་བ་ནི། སྔ་མ་དང་ཡང་སྔ་ལ་སོགས་
པར་ཐེག་པ་གང་ལའང་མ་སྦྱངས་ཤིང་། འདིར་ཡང་ཐེག་པ་གང་དུའང་མ་
སྦྱངས་པར་མ་ཧཱ་དང་ཨ་ཏིར་འཇུག་པའོ། །རིམ་གྱིས་པ་ནི། སྔར་གང་དུའང་
མ་ཞུགས་མ་སྦྱངས་ཀྱང་། འདི་ལ་མ་ཧཱ་མན་ཆད་གང་རུང་ལ་རིམ་པར་གསུམ་
མམ་གཅིག་ཏུ་ཞུགས་པའི་རྗེས་ལ་ཨ་ཏིར་འཇུག་པའོ། དེ་ལྟར་ཐེག་པ་ལ་
ཞུགས་མ་ཞུགས་ཀྱིས་རིམ་གྱིས་པ་དང་། ཅིག་ཆར་བ་ཞེས་བྱ་སྟེ། དེ་གཉིས་ཡེ་
-150-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ནས་ལྷུན་གྱིས་གྲུབ་པའི་སྣང་བ་སྐུ། གྲགས་པ་གསུང་། དྲན་རིག་ཐུགས་ཀྱི་
དཀྱིལ་འཁོར་ གྱི་དོན་ཁོང་དུ་ཆུད་ཅིང་གྲུབ་པས། དབང་པོ་རྣོན་པོ་ལྟ་བ་
ཡངས་པ་དེ་ཉིད་མྱུར་དུ་གྲོལ་ཏེ། ལམ་རིམ་ལས། ལ་ལ་དབང་པོ་རྣོན་བ་
དག །ཐེག་པ་ཆེན་ པོར་ གཉིས་ འཇུག་སྟེ། །མ་སྦྱངས་གྲུབ་པ་ གསུམ་ ཕྱིར་
གྱིས། །མཐོ་ བརྟན་ མྱུར་ རྣོ་ རྒྱ་ ཆེ་ ཡངས། །ཟབ་ ཡངས་ རྒྱུ་ ཡི་ གང་ ཟག་
དེ། །ཉིད་དང་རྐྱེན་དང་དེ་རིམ་པས། །ཕྱེ་བས་རྒྱུ་འབྲས་ཆེན་པོ་རྣམས། །མ་
ངེས་འཇུག་དང་འདི་ཉིད་དུའོ། །ཞེས་སོ། །འདིར་རང་དང་གཞན་གྱི་གྲུབ་
པའི་ མཐའ་ལ་ རབ་ཏུ་རྨོངས་ཤིང་། ཐེག་པ་ཆེན་པོའི་ ཕྱོགས་ལ་བློ་ཁ་མ་
ཕྱོགས ཏེ། ཕྲག་དོག་གི་མུན་པ་མི་བཟད་པ་དང༌། ཀུན་ནས་དཀྲིས་པའི་ཁྲོ་
གཉེར་རྒྱུན་རིང་བས་རང་གི་དགེ་ཚོགས་མ་རུང་པར་བྱེད་པའི་བློ་ངན་དག་ན་
རེ། གཞི་ནས་དབང་པོ་ལ་རྣོ་རྟུལ་མི་རིགས་ཏེ། ཐམས་ཅད་རྟུལ་པོ་ཤ་སྟག་
ཡིན་པས་སྦྱངས་ན་དེར་འགྱུར་གྱི། ཁྱེད་ཀྱིས་དེ་སྐད་བརྗོད་པ་ནི་ཕྱིན་ཅི་ལོག་
ཅེས་ཟེར་རོ། །དེ་ལྟར་ན་སྦྱངས་ཀྱང་རྟུལ་པོ་ཉིད་དུ་གྲུབ་པ་དེ། རྣོན་པོར་
འགྱུར་མི་རིགས་ཏེ། སོལ་བའི་དངོས་པོ་ཇི་ཙམ་སྦྱངས་ཀྱང་གསེར་དུ་མི་
འགྱུར་བ་བཞིན། ཞེས་ པ་ འདི་ལ་ལན་ཅི་ཡོད། ལུང་གིས་ ཀྱང་ གནོད་དེ།
ཕལ་པོ་ཆེ་ལས། ཞིང་རྣམས་ཀུན་ཀྱང་སྣ་ཚོགས་ཏེ། །ལ་ལ་རིན་ཆེན་རྣམ་
པར་བཀྲ། །ཁ་ཅིག་ཉོན་མོངས་ཀུན་གྱི་གནས། སེམས་ཅན་ཀུན་ཀྱང་ཐ་དད་
དེ། །ཁ་ཅིག་སེམས་དགེ་རབ་དྭངས་ཤིང་། །དབང་པོ་མཆོག་དང་རབ་ལྡན་
ཏེ། །ལ་ལ་མི་ཤེས་ཀུན་ནས་རྨོངས། །གཞི་ནི་རང་བཞིན་ཐ་དད་ཅིང་། །རིག་
པ་ བྱེ་ བྲག་སོ་སོར་སྣང་། །དེ་བཞིན་མདོག་དབྱིབས་བདེ་སྡུག་དང་། །རང་
-151-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བཞིན་རྒྱ་མཚོའི་ཚད་དང་ལྡན། །ཅེས་པ་དང་ཡང་འགལ་བ་ཡིན་ནོ། །གཉིས་
པ་སྦྱངས་བའི་སྣོད་ནི། ཚེ་རབས་ནས་ཐེག་པ་སྣ་ཚོགས་ལ་སྦྱངས་པའོ། །དེ་
ལའང་གཉིས་ལས། སྦྱངས་པའི་རིམ་གྱིས་བ་ནི། སྔ་མ་དང་ཡང་སྔ་ལ་ཐེག་པ་
མཐའ་དག་ལ་སྦྱངས་ཤིང་། འདིར་ཡང་ཀུན་ལ་རིམ་པར་ཞུགས་ཤིང་སྦྱངས་
པའི་མཐར་ཨ་ཏིར་འཇུག་པ་སྟེ། སྔ་མ་ལས། དེ་ཕྱིར་མ་ངེས་རིགས་མཚོན་
ནས། །མུན་པའི་ཤེས་པ་དེ་དག་ཉིད། །རང་བཞིན་རྒྱུ་ཡི་སྙུང་བར་གནས། །
ཕལ་པའི་སེམས་བརྒྱད་མཐར་གནས་ཚེ། །ལམ་སྟེགས་སྔོན་དུ་རྫོགས་པར་
སྤྱོད། །ཅེས་སོ། །སྦྱངས་པའི་ཅིག་ཆར་བ་ནི། སྔ་མ་ཡང་སྔར་ཀུན་ལ་སྦྱངས་
པ་ཞིག་འདིར་གང་ལའང་མ་ཞུགས་མ་སྦྱངས་བར་ཨ་ཏི་ཉིད་ལ་འཇུག་པའོ། །
སྔ་མ་ལས། ཁ་ཅིག་དུས་མཐའ་ཅིག་ཆར་བ། །བསྐལ་པ་རྡུལ་སྙེད་སྔོན་སྦྱངས་
པས། །ཐུན་མོང་དེ་ཉིད་སྦྱངས་པའི་མཐར། །རིམ་གྱིས་སྦྱངས་ལ་ཅིག་ཆར་
བགྲོད། །ཅེས་སོ། །འདི་ལ་གླན་རྡོ་རྗེ་འོད་ནི། སྔོན་སྦྱངས་འདིའི་ཚེ་སྟོད་ཐེག་
པ་ཆུང་ངུ་དང་། ཐེག་པ་ཆེན་པོ་ཕ་རོལ་དུ་ཕྱིན་པ་ལ་སྦྱངས་ནས། སྔགས་ཕྱི་པ་
བོར་ཏེ་འཇུག་པར་བཞེད་དོ། །དེ་ལྟར་ན་ཅིག་ཆར་བ་ཡང་དག་ཏུ་མི་འགྱུར་
རོ།།ཞར་ལམ་དུ་ཞུགས་ཟིན་གྱི་དབང་དུ་བྱས་ནས་ཅིག་ཆར་བ་ནི་དུས་མྱུར་
བར་འབྲས་བུ་ཐོབ་པ་དང་། ལམ་སྔ་མ་ཁ་ཅིག་བཞག་ནས་ཕྱི་མ་བསྒོམ་པའང་
ཡོད་ལ། རིམ་གྱིས་པ་ནི་རིམ་པ་ཇི་སྐད་བཤད་པ་བཞིན་ནོ། །དེ་དག་ཀྱང་
འཇུག་ཚུལ་གྱིས་གཉིས་སུ་བཤད་དེ། ཆགས་པ་ཅན་དང་། ཆགས་པ་ བྲལ་
བའོ། །གཉིས་པ་གང་བསྒོམ་པ་ལམ་དངོས་ཀྱི་རིམ་པ་ལ་གཉིས་ཏེ། ཐུན་མོང་
དང་། ཐུན་མོང་མ་ཡིན་པའི་ལམ་མོ། །དང་པོ་ནི། མ་ངེས་པའི་རིགས་ཅན་
-152-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
འགའ་ཞིག་འོག་མའི་ལམ་སྟེགས་སྔོན་ལ་མ་བསྟན་ན་མི་འཇུག་པ་ཡོད་སྲིད་
པས། དེ་གཞུག་པའི་དོན་དུ་ཐུན་མོང་གི་ལམ་རེ་ཞིག་བསྟན་ཏེ། འདི་ཉིད་
ལས། ས་རྣམས་ ཁྱད་ པར་བཀོད་པ་ཡང་། །གསང་བའི་སྙིང་པོར་འགྲོ་བའི་
ལམ། །ཞེས་ པ་ དང། ཐེག་ པ་ བཞི་ ཡི་ ངེས་ འབྱུང་ ལ། །ཐེག་ པ་ གཅིག་ གི་
འབྲས་བུར་གནས། །ཞེས་སོ། །
གཉིས་པ་ལ་གཉིས་ཏེ། ལམ་དུ་འཇུག་པའི་ཚུལ་སེམས་བསྐྱེད་པ་
དང་། ལམ་དངོས་ཀྱི་རིམ་པའོ། །དང་པོ་ཐུན་མོང་གི་ཐེག་པ་ལས་སྨོན་འཇུག་
གཉིས་བཤད་པ་ལྟར། འདིར་ཡང་ལམ་ལ་འཇུག་པ་རྒྱུའི་སེམས་བསྐྱེད་དང༌།
ཞུགས ནས་ སྤྱོད་ པ་ འབྲས་ བུའི་ སེམས་བསྐྱེད་ གཉིས་ སུ་ བཤད་དེ། སྤྱན་
འགྲེལ་ལས། རང་བཞིན་མངོན་བྱེ་རྣལ་འབྱོར་པ། ངོ་བོ་རྐྱེན་གྱི་རྣམ་པར་
དབྱེ། །རིགས་ དང༌ རིགས་ སུ་ ངེས་ པ་ ཡིས། །དང་ པོ་རྣམ་ པ་ གཉིས་ འགྱུར་
པ། །ཞེས་སོ། །དང་པོ་ནི། བླ་མས་དཀྱིལ་འཁོར་དུ་འཇུག་པའི་སྔོན་འགྲོར་
ཐེག་པ་ཐུན་མོང་གི་སྨོན་འཇུག་གཉིས་བསྐྱེད་ནས། དབང་བསྐུར་བས་ཐུན་
མོང་མ་ཡིན་པའི་སེམས་བསྐྱེད་དེ་ལམ་དང་པོར་ཚུད་པ་ཡིན་ནོ། །གཉིས་པ་
ནི། ལམ་སོ་སོའི་ཐབས་དང་། ཤེས་རབ་ཁྱད་པར་ཅན་གྱི་སེམས་ཐམས་ཅད་
ཡིན་ཏེ། སྔ་མ་ལས། ལམ་གྱི་ངོ་བོ་སེམས་བསྐྱེད་པ། །རང་རང་ཐབས་དང་
ཤེས་རབ་མཆོག །ཅེས་སོ། གཉིས་པ་ལ་གཉིས་ཏེ། ལམ་གཉིས་ཀྱི་རིམ་པ་
སྤྱིར་བསྟན་པ་དང་། ལམ་སོ་སོའི་རང་བཞིན་བྱེ་བྲག་ཏུ་བཤད་པའོ། །དང་པོ་
ལ་གཉིས། གྲོལ་ལམ་དང་། ཐབས་ལམ་མོ། དང་པོ་ནི། གང་ཟག་ལས་དང་
པོ་པའམ་ཆགས་བྲལ་རྣམས་འཇུག་པའི་ལམ་སྟེ། ལྷ་དང་། མི་རྟོག་པ་བསྒོམ་
-153-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པ་གཉིས་སོ། །དང་པོ་ནི། གཞི་བདེན་པ་དབྱེར་མེད་རྟོགས་ནས། སྔོན་འགྲོ།
དངོས་གཞི། རྗེས་གསུམ་ཚང་བས་བསྙེན་སྒྲུབ་བཞིའི་ལྷ་བསྒོམ་པའོ། །དེའང་
རིམ་གྱིས་དང་སྐད་ཅིག་བསྒོམ་པའི་གང་ཟག་གཉིས་སོ། །
གཉིས་པ་མི་རྟོག་པའང་། ལུས་ཆོས་བདུན་ལྡན་པས་ཆོས་ཐམས་ཅད་
ཡུལ་སེམས་གཉིས་སུ་མེད་པ་ནམ་མཁའ་ལྟ་བུའི་ངང་དུ་འཇོག་པ་སྟེ། འདི་
ལའང་རང་གསལ་གཉིས་མེད་དུ་སྐད་ཅིག་གིས་འཇོག་པ་དང་། རིམ་གྱིས་
བསྒོམས་པས་འཇོག་པ་སྟེ། ཅིག་ཆར་བ་དང་རིམ་གྱིས་པ་གཉིས་ཡོད་དོ། །དེ་
སྐད་དུའང་ལམ་རིམ་ལས། བསམ་བྱ་བསམ་པར་མི་བྱ་སྟེ། མི་བསམ་པ་ཡང་
མི་བསམ་མོ། །གང་ལ་རྣམ་པར་མི་བསམ་པ། །དེ་ནི་རང་རིག་མཉམ་ཉིད་
དོ། །ཞེས་ པ་ དང་། བླ་མ་ལས། རིམ་པར་ དེ་ ཉིད་ གསལ་འགྱུར་འབྲེལ། །
སྐབས་ཀྱི་རྫོགས་པ་ཆེན་པོར་བརྗོད། །ཅེས་སོ། གཉིས་པ་ཐབས་ལམ་ལ།
རླུང་དང༌། ཐིག་ལེ་གཉིས་ལས། སོ་སོར་སྦྱོང་བ་ནི། དང་པོ་རླུང་ལ་བརྟེན་
ནས་ཐིག་ལེ་རྣལ་འབྱོར་དུ་བྱེད་པ་སྟེ། རྩ་ཡུང་བ་དང་འདྲ་བར་ཐིག་ལེ་ཆུ་དང་
འདྲ་བ་རླུང་སྐྱེས་བུས་རྩོལ་བས་དྲངས་ཏེ། ལུས་ཀྱི་འཁོར་ལོ་བཞི་དང་། དེའི་
འདབ་མས་གཞི་དང་འདྲ་བ་ཐམས་ཅད་དུ་ཁྱབ་པར་བཀྲམ་པ་ལས། གནས་
སྐབས་ དང་། མཐར་ ཐུག་ གི་ དོན་ གཉིས་ འགྲུབ་ པའོ། །འདི་ ལ་ གཅིག་ཏུ་
བསྒོམ་པ་ནི། བརྟན་ པ་ ཐོབ་ནས་བསྲེས་ཏེ་བསྒོམ་པའོ། །དེ་ འང་ དང་པོ་
དབང་རྣམས་རྫོགས་པར་མནོས་ལ། སྟེང་སྒོའི་འཁོར་ལོ་དྲུག་དང་། སྲོག་ཤིང་
གསུམ་དང་། རྩ་རླུང་བསྒོམ་པ་དང་། འོག་སྒོའི་བསྙེན་སྒྲུབ་བཞི་བསྒོམ་པ་
ལས། ཡེ་ཤེས་ནམ་མཁའི་གཟུགས་ཅན་གསལ་ལ་མི་རྟོག་པ་དང་། ཉི་ཟླའི་
-154-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
གཟུགས་ཅན་བདེ་སྟོང་ངོ་བོ་སྟོང་པ་དང༌། མཆོག་དགའི་གཟུགས་ཅན་དབྱེར་
མེད་ལྷུན་རྫོགས་ཆེན་པོ་གསུམ་རིམ་པས་ཐོབ་པ་ནི་རིམ་གྱིས་པ་ཡིན་ལ།
རང་བཞིན་ལྷན་ཅིག་སྐྱེས་པའི་ཡེ་ཤེས་དུས་གཅིག་ཏུ་སྐྱེས་པ་ནི་ཅིག་ཆར་བ་
ཞེས་ བྱའོ།།དེའང་ ཕྱི་ གཟུགས་ བརྙན་ གྱི་ དཀྱིལ་ འཁོར་ དུ་ དབང་ མནོས།
སྙིགས་མའི་རླུང་དང་། ཕྲ་བའི་རླུང་དང་། ཡེ་ཤེས་ཀྱི་རླུང་དང་། འཁོར་ལོ་
བཞིའི་གནས་ལུགས་དང་། དེ་དག་སོ་སོའི་རྩ་དང་ཐིག་ལེ་འོད་ལ་སོགས་པ་
བསྒོམ་ དུ་ གཞུག །དེ་བརྟན་ པ་ དང་། ཤེས་རབ་ཡེ་ཤེས་ ཀྱི་དབང་བསྐུར།
ཐིག་ལེ་དབབ་པ་དང་། རྡོ་རྗེའི་བུམ་པར་བཟུང་བའི་ཐབས་ཀྱིས་འགྲོ་འོང་ལ་
མཁས་པར་བྱ་སྟེ། ས་བཅུ་ལམ་ལྔ་ཕ་རོལ་ཏུ་ཕྱིན་པ་བཅུ། དགའ་བ་བཅུ་དྲུག་
གི་ཡེ་ཤེས་སུ་ངོ་སྤྲད་དེ། ཡུམ་ཟླ་བ་ཅན་དང་རོལ་པ་ལས་ཤར་བའི་ཡེ་ཤེས་
ནི་དོན་དམ་པའི་བདེན་པ་སྟེ། ཤེས་རབ་ཡེ་ཤེས་ཀྱི་དབང་ངོ༌། །དེ་ནས་སྟེང་
སྒོ་བསྒོམ་དུ་བཅུག་པའི་རྗེས་ལ། འོག་སྒོའི་ཐིག་ལེ་བཟློག་པ་ལ་སོགས་པའི་
གདམས་ངག་བརྗོད་ནས། ཡུམ་ཉི་མ་ཅན་དང་རོལ་པ་ལས་ཤར་བའི་ཡེ་ཤེས་
ནི་བདེ་བ་ཆེན་པོའི་དབང་སྟེ། བདེན་པ་དབྱེར་མེད་ཀྱི་ཡེ་ཤེས་ཤར་བའོ། །དེ་
ཉིད་ ཉམས་ སུ་ བླངས་ པས་ རྡོ་ རྗེ་ འཆང་ གི་ ས་བགྲོད་དེ། ཟླ་གསང་ ལས།
འདོད་ ཆགས་ མེད་ ལ་ བྱང་ ཆུབ་ མེད། །སྡིག་ པའི་ ནང་ ནས་ ཆགས་ བྲལ་
ཏེ། །ཞེས་པ་དང༌། རྒྱ་མཚོ་ལས། བྱེ་བྲག་རླུང་ལས་གྱུར་པ་ཡིས། །ཡེ་ཤེས་
འབྱུང་བའི་སྟེང་འོག་སྒོ། །དགུག་དང་བཀུག་པའི་ཐབས་ཉིད་དེ། །འཁོར་ལོ་
གསུམ་གྱི་སྲོག་ཤིང་གསུམ། །མེ་རླུང་འགྲོ་བ་ནམ་མཁའི་བ། །བཞོ་བས་སྟེང་
དུ་རྣམ་ པར་ གྲགས། །བཀུག་པ་གསུམ་གྱིས་སེམས་ལྔའི་རིམ། །སྐྱེས་པས་
-155-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བཅུ་དྲུག་ས་ཐོབ་པའི། །རང་བཞིན་ལྷན་ཅིག་སྐྱེས་པའི་ཕྱིར། །འཆིང་པ་ཉིད་
ཀྱིས་ཐར་བའི་ལམ། །ཞེས་སོ། །སེམས་ལྔ་ནི་ཡུམ་དང་སྦྱར་བ་ལས། བྱང་
ཆུབ་ཀྱི་སེམས་གནས་ནས་གཡོ་བ་དང་། གནས་སུ་བབས་པས་ལྡང་བ་དང༌།
རྡོ་རྗེར་བཟུང་བས་གནས་པ་དང་། གྱེན་དུ་དྲངས་པས་འཇུག་པ་དང་། ལུས་
ལ་ ཁྲེམ་པས་དོན་དམ་པ་ བྱང་ཆུབ་ཀྱི་སེམས་ དང་ལྔའོ། །དེ་དག་གིས་ནི་
ཐབས་ལ་བརྟེན་ནས་མྱུར་དུ་གྲོལ་བའི་དགོས་པ་ཡོད་དོ། །གཉིས་པ་ལམ་སོ་
སོའི་རང་བཞིན་བྱེ་བྲག་ཏུ་བཤད་པ་ལ་གཉིས་ཏེ། བསྐྱེད་རྫོགས་ཅིག་ཆར་དུ་
བསྒོམ་པ་དང༌། རིམ་གྱིས་བསྒོམ་པའོ། །དང་པོ་ནི། སེམས་བསྐྱེད་པ་དང་།
ཏིང་ངེ་འཛིན་གསུམ་བསྒོམ་པ་སྔོན་དུ་འགྲོ་བས། ཞི་ཁྲོ་གང་རུང་གི་དཀྱིལ་
འཁོར་རྒྱས་བསྡུས་ཅི་རིགས་སུ་བསྒོམ་ནས་གྲོལ་ལམ་ལྟར་དེའི་ངང་ལ་སེམས་
སྤྲོ་བསྡུ་མེད་པར་འཇོག་པར་རང་བྱུང་གི་རྫོགས་རིམ། རིམ་གྱིས་བསྡུས་ནས་
མི་དམིགས་པར་བསྒོམ་པ་དེ་ཁོ་ན་ཉིད་ཀྱི་རྫོགས་རིམ་མམ། ཐབས་ལམ་
གཉིས་གང་རུང་བསྒོམ་པ་སྙིང་པོའི་རྫོགས་རིམ་བསྒོམ་སྟེ། མཐར་སྒྱུ་མ་ལྟ་
བུའི་ཚུལ་གྱིས་བསྔོ་བ་བྱེད་པ་ནི་གདན་ཐོག་གཅིག་ཏུ་རྫོགས་པར་བྱེད་པས།
སངས་རྒྱས་ཀྱི་ཆོས་ཐམས་ཅད་ཅིག་ཆར་ཉིད་དུ་བསྒོམ་པ་སྟེ། ཞི་བ་རིན་པོ་
ཆེའི་དྲྭ་བ་དང་། ཁྲོ་བོ་དམ་པ་རྒྱན་གྱི་སྒྲུབ་ཐབས་ལྟར་ཤེས་པར་བྱའོ། ། །
གཉིས་ལ་གཉིས་ཏེ། ལམ་གྱི་གོ་དོན་མདོར་བསྟན་པ་དང་། དེའི་རང་
བཞིན་རྒྱས་པར་བཤད་པའོ། །དང་པོ་ནི། གང་ཟག་རྩོལ་བ་དང་སྦྱང་པ་རབ་
ཏུ་གྱུར་པ་ཞིག །བསྐྱེད་རྫོགས་ཚར་གཅིག་གིས་རྡོ་ རྗེ་འཆང་གི་གོ་འཕང་
བགྲོད་པའི་དབང་དུ་བྱས་ན། བསྒོམ་ལམ་བཞི་བར་ཆད་མེད་ལམ་དང་ལྔར་
-156-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
རིག་འཛིན་གྱི་ས་བགྲོད་དེ་ཚེ་འདིར་མཆོག་གི་ས་ཐོབ་པའོ། །བསྒོམ་ལམ་
བཞི་ནི། དེ་བཞིན་ཉིད། ཀུན་ཏུ་སྣང་། རྒྱུ་ཡི་གེའི་སྤྲིན། ཡེ་ཤེས་དྲྭ་བའི་ཏིང་
ངེ་འཛིན་ནོ། །བར་ཆད་མེད་པའི་ཏིང་ངེ་འཛིན་ནི་ཚོགས་བསྒྲུབ་པའོ། །དེ་
དག་སོ་སོའི་དགོས་པའང་། སྟོང་པ་ཆེན་པོ་དེ་བཞིན་ཉིད་ཀྱི་ཏིང་ངེ་འཛིན་
གྱིས། དང་པོ་ལྟ་བས་ཐག་བཅད་པས་བསྐྱེད་རྫོགས་རང་རྒྱུད་དུ་མི་ཞེན་པའི་
དགོས་པ་ ཡོད་ཅིང་། སངས་རྒྱས་ པའི་ཚེ་ཆོས་སྐུའི་ངང་ལས་གཟུགས་ སྐུ་
འཆར་བའི་གཞི་གྱུར་པས་དེའི་རྟེན་འབྲེལ་མངོན་དུ་བྱེད་པ་དང་། ལམ་ཡེ་
ཤེས་ཀྱི་ཚོགས་རྫོགས་པའི་དགོས་པ་ཡོད་དོ། །ཀུན་སྣང་སྙིང་རྗེ་ཆེན་པོའི་རང་
བཞིན་སྒྱུ་མ་དང་མིག་ཡོར་ལྟ་བུའི་ཏིང་ངེ་འཛིན་གྱིས། སྟོང་པའི་མཐར་ཞེན་
པ་ལས་གྲོལ་ཞིང་ཐབས་སྙིང་རྗེ་ཆེན་པོའི་བསྒོམ་པ་ལམ་དུ་བྱེད་པས། བསོད་
ནམས་ཀྱི་ཚོགས་རྫོགས་པ་དང་། སངས་རྒྱས་པའི་ཚེ་འོག་མིན་གྱི་ཞིང་ཁམས་
རྒྱུ་དང་བྲལ་བའི་རང་བཞིན་མངོན་དུ་བྱེད་པའི་དགོས་པ་ཡོད་དོ། །རྒྱུའི་ཏིང་
ངེ་འཛིན་ཡི་གེའི་སྤྲིན་ལས། ཕྱག་རྒྱ་གཅིག་པའི་བར་བསྒོམ་པས་ཐབས་དང་
ཤེས་རབ་ཟུང་དུ་འབྲེལ་ཞིང་། རྟག་ཆད་ཞེན་པའི་མཐའ་ལས་འདས་པས་
ལམ་རང་གི་ངོ་བོ་གཉིས་སུ་མེད་པ་དང་། སངས་རྒྱས་པའི་ཚེ་འོག་མིན་གྱི་
དཀྱིལ་འཁོར་ལོངས་སྐུ་རང་གི་ངོ་བོ་ལས་མཆེད་པ་ཡོངས་སུ་རྫོགས་པའི་རང་
བཞིན་གཙོ་བོ་ལྷུན་གྱིས་གྲུབ་པ་རྟེན་འབྲེལ་མངོན་དུ་བྱེད་པའི་དགོས་པ་ཡོད་
དོ། །ཡེ་ཤེས་དྲྭ་བའི་ཏིང་ངེ་འཛིན་གྱིས། དཀྱིལ་འཁོར་གྱི་རྒྱན་དང་བཀོད་པ་
དང༌། འོད་ ཟེར་ དང་ འཕྲོ་ འདུ་ དང་། འཁོར་ གྱི་ རོལ་ པ་ དཔག་ཏུ་ མེད་ པ་
རྫོགས་ལ། ཕྱག་རྒྱ་སྤྲོས་པའི་ཏིང་ངེ་འཛིན་གྱིས་འོག་མིན་གྱི་ལོངས་སྤྱོད་ཆེན་
-157-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པོ་སྤྲུལ་པའི་སྐུ་འཕྲོ་གཞི་རྫོགས་པ་དང་། ལམ་ཡེ་ཤེས་དང་སྟོང་པ་ཆེན་པོའི་
ཚོགས་གཉིས་ལྷུན་གྱིས་རྫོགས་པའི་དགོས་པ་དམ་པ་འགྲུབ་བོ། །བར་ཆད་
མེད་ པའི་ ཚོགས་ བསྒྲུབས་པས། བསྐྱེད་རྫོགས་ཀྱི་ནུས་པ་འབྱིན་ཅིང་རིག་
འཛིན་གྱི་ས་བསྒྲུབ་པ་ལ་དངོས་སུ་བར་ཆད་མེད་པར་སྦྱོར་བའི་དགོས་པ་ཡོད་
དོ། །དེ་དག་རིམ་གྱིས་བསྒོམ་པའི་ཚེ་ལམ་གྱི་རྫོགས་ཚུལ་ཡང་། དེ་བཞིན་
ཉིད་ནི་ཚོགས་ལམ་ཆུང་ངུ་། ཀུན་ཏུ་སྣང་ཚོགས་ལམ་འབྲིང་། རྒྱུའི་ཕྱག་རྒྱ་
གཅིག་སྤྲོས་ཚོགས་ལམ་ཆེན་པོ། ཡེ་ཤེས་དྲྭ་བའི་ཕྱག་རྒྱ་རྣམ་སྤྲོས་སྦྱོར་ལམ་
དྲོད་དང་། རྩེ་མོ། བར་ཆད་མེད་པ་བཟོད་པ་དང་། ཆོས་མཆོག་ཆེན་པོ་མཐར་
ཐུག་པའི་ཡེ་ཤེས་རྫོགས་སོ། །འདི་དག་ལམ་ཟག་པ་དང་བཅས་པ་སྟེ་འཇིག་
རྟེན་པའི་ལམ་ཡིན་པའི་ཕྱིར་རོ། །དེའང་དེ་དག་བསྒོམ་པའི་ཚེ་ས་དེ་དག་གི་
རྟགས་རྫོགས་ནས་ལམ་གོང་མར་འཇུག་གི་མ་རྫོགས་ཀྱི་བར་དུ་རང་བཞིན་
གྱིས་དེ་ལ་ངེས་པར་སློབ་པའོ། །ཇི་ལྟར་ཞེ་ན་ཚོགས་ལམ་རྫོགས་པའི་རྟགས།
སངས་ རྒྱས་ མཆོག་ གི་ སྤྲུལ་ སྐུ་མཐོང་བ་དང༌། གཟུངས་ཐོབ་ པ་ དང་། རྫུ་
འཕྲུལ་ཅུང་ཟད་འགྲུབ་པ་ན་སྦྱོར་ལམ་ལ་འཇུག་གོ །དེའང་ལུས་ཤིག་སྲོ་མེད་
པ་དང་། སྲིན་བུ་མེད་པ་ལ་སོགས་པ་ཐོབ་ནས། གོང་མ་ལ་གོང་མ་འཇུག་པ་
སྟེ། རྒྱས་པར་ཕ་རོལ་ཏུ་ཕྱིན་པའི་ཐེག་པ་ལས་འབྱུང་བ་བཞིན་ནོ། །དེའང་
བར་ཆད་མེད་པའི་སྐབས་སུ་རྣམ་སྨིན་རིག་འཛིན་ཐོབ་པའོ། །རྟེན་དེ་ལ་ཚེ་
དབང་མ་ཐོབ་པར་ཤི་ན། ལུས་རྒྱ་དང་བྲལ་མ་ཐག་སེམས་ལྷའི་སྐུ་ཕྱག་རྒྱ་
ཆེན་པོའི་རིག་འཛིན་ལ་སྦྱར་ནས་ལྷུན་གྲུབ་ཐོབ་སྟེ། ཚེ་དབང་བོར་ནས་ཤི་
བའོ། །རྒྱུ་མཚན་ལུས་དོར་བས་ཚེ་དབང་མ་ཐོབ་པའོ། །མ་ཤི་ན་ཆོས་མཆོག་
-158-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ཆེན་པོའི་ཡེ་ཤེས་མཐར་ཐུག་ལས་མཐོང་ལམ་དངོས་སུ་སྐྱེ་བས། སྐྱེ་ཤི་མེད་
པ་རྡོ་རྗེའི་སྐུར་གྱུར་པའི་ཕྱིར་ཚེ་ལ་དབང་བའི་རིག་འཛིན་ཞེས་བྱའོ། །དེ་ནས་
མཐོང་ཟིན་གོམས་པར་བྱེད་པའི་ལམ་ས་བཅུ་ནི་ཕྱག་རྒྱ་ཆེན་པོའི་རིག་འཛིན་
ཏེ། ཆོས་ཉིད་ཟག་པ་མེད་པའི་དོན་ གོམས་ཤིང་། ས་ གོང་ མའི་ ཡོན་ཏན་
རྫོགས་པར་གོང་ནས་གོང་དུ་འགྱུར་པའི་ཕྱིར་རོ། །དེ་ནས་ལྷུན་གྱིས་གྲུབ་པའི་
རིག་འཛིན་སངས་རྒྱས་ཀྱི་ས་ལ་སྦྱོར་བ་ཡིན་ནོ། །འདི་དག་ལ་ཉ་ཚལ་པ་ལ་
སོགས་པ་ཁ་ཅིག་ན་རེ། རྣམ་སྨིན་ལམ་གྱི་རྟེན་ལ་ཚེ་དབང་མི་འབྱུང་། ཕྱག་
རྒྱ་ཆེན་པོ་ས་གཉིས་པ་ནས་བརྒྱད་པའི་བར་དང་། ལྷུན་གྲུབ་དག་པ་ས་གསུམ་
ཚེ་དབང་ས་དང་པོ་དང་མཉམ་ཞེས་འདོད་པའང་། སྒྱུ་འཕྲུལ་སྤྱིའི་དགོངས་པ་
མ་ལོན་ཅིང་། ས་ལམ་གྱི་དོན་རྣམས་ལེགས་པར་ཁོང་དུ་མ་ཆུད་པར་ངེས་
སོ། །དེའང་རྣམ་སྨིན་གྱི་རྟེན་ལ་ཚེ་དབང་ཐོབ་མི་ཐོབ་གཉིས་ཡོད་དེ། བར་དུ་
ཆད་ན་ཕྱག་རྒྱ་ལ་སྦྱོར། མ་ཆད་ན། ཚེ་དབང་ལ་སྦྱོར་ཏེ་དེའང་བཟོད་པའི་
སྐབས་ཡིན་གྱི། ཆོས་མཆོག་གི་རྟེན་ལ་མཐོང་ལམ་དངོས་སུ་ཐོབ་པས་ཚེ་
དབང་ལ་སྦྱོར་ཏེ། ཐུན་མོང་ གི་ཐེག་པས་ཀྱང་། དེ་ནི་ཆོས་མཆོག་དང་ས་
གཅིག །ཅེས་པས་འགྲུབ་བོ། །ཚེ་དབང་ས་དང་པོ་ཡིན་པ་འཐད་ཀྱི། ས་དང་
པོ་ཁོ་ནར་འཇོག་ན་མི་འཐད་དེ། སངས་རྒྱས་ཀྱི་ས་དེ་ཉིད་མཐར་ཐུག་གི་ཚེ་
དབང་ཡིན་ཏེ། དབང་བཅུའི་དོན་ལ་དབང་ཐོབ་པའི་ཕྱིར་རོ། །ཕྱག་རྒྱ་ཡང་
འཕགས་པའི་བདེན་མཐོང་ས་དང་པོའི་སྐད་ཅིག་ནས་བཅུ་པའི་བར་ཡིན་ཏེ།
འཕགས་པའི་ཡེ་ཤེས་དེ་ཉིད་ལ་མདོ་རྒྱུད་ཐམས་ཅད་ནས་ཕྱག་རྒྱ་ཆེན་པོའི་
དངོས་གྲུབ་ཏུ་གསུངས་པའི་ཕྱིར་རོ། །ས་གཉིས་པ་ནས་བརྒྱད་པ་ལ་ཐུག་གི་
-159-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བར་འཇོག་པ་དེ་ཁོ་ནར་ཡང་མི་འཐད་དོ། ལྷུན་གྲུབ་ནི་སངས་རྒྱས་ཀྱི་ས་ལ་
འདོད་དེ། འདི་ལས། དེ་ཚེ་བཅུ་དྲུག་ཚུན་ཆད་ཀྱིས། སྐུ་ལྔ་ལྷུན་གྱིས་རྫོགས་
པ་ནི། །ཞེས་པས། མཐར་ཕྱིན་པའི་ལམ་དུ་གསུངས་པའི་ཕྱིར་རོ། །དག་ས་
གསུམ་ལྷུན་གྲུབ་མཐར་ཐུག་མ་ཡིན་ཏེ། གཞན་དོན་བྱེད་པ་ལ་ཏིང་ངེ་འཛིན་
གྱི་རྩོལ་བ་ཡོད་པའི་ཕྱིར་དང་། རང་དོན་དུ་སངས་རྒྱས་ཐོབ་བྱར་ཡོད་པས་
རང་དོན་མཐར་ཐུག་ལྷུན་གྱིས་མ་གྲུབ་པའི་ཕྱིར་དང༌། ས་དེ་པའི་སེམས་
དཔའ་དོན་མི་བྱེད་པས་གཞན་དོན་མཐའ་དག་ལྷུན་གྱིས་མ་གྲུབ་པའི་ཕྱིར་
དང༌། སྤང་རྟོགས་ཀྱི་ཡོན་ཏན་མཐའ་དག་ལྷུན་གྱིས་མ་གྲུབ་པའི་ཕྱིར་རོ། །དེ་
ནི་རིག་འཛིན་གོང་མ་གོང་མ་ལ་འོག་མའི་ཡོན་ཏན་རྫོགས་པའི་ཆ་ནས་དེར་
འཇོག་ལ། སངས་རྒྱས་ཀྱི་ས་ན་མཐར་ཐུག་གི་རིག་འཛིན་ཐམས་ཅད་རྫོགས་
ཏེ། དོར་བ་མེད་པ་སྟོང་པ་ཉིད་ལ་མངའ་བརྙེས་པའི་ཕྱིར་རོ། །འདི་དག་རྒྱས་
པར་འོག་ཏུ་འཆད་དོ། །
གཉིས་པ་དེའི་རང་བཞིན་རྒྱས་པར་བཤད་པ་ལ་ལྔ་སྟེ། དེ་བཞིན་ཉིད།
ཡེ་ཤེས་སྒྱུ་མ། ཕྱག་རྒྱ་གཅིག་པ། ཕྱག་རྒྱ་སྤྲོས་བཅས། བར་ཆད་མེད་པའོ། །
དང་པོ་ལ་བཞི་ལས། ལྟ་བ་ནི། ཆོས་ཐམས་ཅད་གདོད་མ་ནས་ དག་ཅིང་
བདེན་པ་དབྱེར་མེད་སེམས་ཉིད་ཀྱི་དོན་ཏེ། རྣམ་བཀོད་ལས། ནམ་མཁའི་
ངོས་བཟུང་མེད་པ་ལྟར། །སྣང་སྲིད་ཐམས་ཅད་དེ་དང་འདྲ། །ཆོས་རྣམས་
ཐམས་ཅད་སེམས་ཡིན་ཏེ། །སེམས་ནི་ནམ་མཁའི་རང་བཞིན་ནོ། །ཞེས་སོ།
སྒོམ་པ་ནི། སེམས་བསྐྱེད་པའི་རྗེས་ལ་ཆོས་ཉིད་གྲུབ་བསལ་མེད་པའི་ངང་ལ་
འཇོག་ པ་ སྟེ། ལས་ རིམ་ ལས། རྟོག་པའི་ སྨྲ་ བསམ་ཡུལ་ལས་ འདས། །དེ་
-160-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
བཞིན་ཉིད་དབྱིངས་ཡེ་ཤེས་ཏེ། །དེ་ཉིད་རང་གསལ་མི་གཡོ་བ། །ཞི་གནས་
ལྷག་མཐོང་ཟུང་དུ་འབྲེལ། །ཞེས་སོ། །སྤྱོད་པ་ནི། རང་དོན་དུ་མི་དམིགས་པ་
གསུམ་གྱི་ངང་ལས་སྒྱུ་མའི་ཚུལ་གྱིས་སྤྱད་ཅིང་། གཞན་དོན་དུ། ལས་བཞི།
སྒྲུབ་པ་གསུམ་དབང་ལྔ་ལ་སོགས་མོས་སློབ་ཀྱི་སྤྱོད་པ་སྟེ། རིམ་པ་བཞིན་དེ་
ཉིད་ལས། སྤྱོད་དགུ་དོར་བའི་གཅིག་ཆ་ཡང་། མི་དམིགས་མཐུན་པར་སྤྱོད་
ཅེས་བྱ། །ཞེས་པ་དང་
། ཤེས་འཇུག་ཀུན་དང་གཞན་དོན་དུ། །ལས་བཞི་སྤྱོད་
ཅིང་བསྒྲུབ་དབང་ཆེ། །སྤྲོས་པའི་འཁོར་ལོ་མངོན་བསྒོམ་ཞིང་
། །ལམ་ཀུན་
སྐད་ཅིག་ཆས་བསྒོམས་ནས། །ནུས་པ་འབྱིན་ལྡན་རྫོགས་པར་བྱེད། །ཅེས་
སོ། །འབྲས་བུ་ནི། དངོས་སུ་དོན་དམ་རྟོགས་པ་དང་། །བརྒྱུད་ནས་ཆོས་སྐུ་
ཐོབ་པ་སྟེ། །ཡང་དེ་ཉིད་ལས། སྣང་སྟོང་ གཉིས་མེད་རྣལ་འབྱོར་མཐའ།།
མངོན་བྱས་ལྷག་པའི་ཆོས་སྐུར་སྦྱོར། །ཅེས་སོ། །ལམ་འདི་ཀུན་ གྱི་སྔོན་དུ་
འགྲོ་ཞིང་ཟིན་དགོས་ཏེ་འདི་མེད་ན་མི་འགྲུབ་པ་ཡང་། གལ་ཏེ་བསམ་གཏན་
འདི་མེད་ན། །རྒྱ་མཚོའི་འཇིང་གི་ཕ་བོང་བཞིན། །བསྐལ་པར་ལམ་ལ་བརྩོན་
བྱས་ཀྱང་། །དོན་གྱི་སྙིང་པོ་སྐམ་པ་ཡིན། །ཞེས་སོ། །
གཉིས་པ་ཡེ་ཤེས་སྒྱུ་མ་ལའང་བཞི་ལས། ལྟ་བ་ནི། ཆོས་ཐམས་ཅད་
བདེན་པ་དབྱེར་མེད་སྒྱུ་མའི་ངང་དུ་གསལ་བ་སྟེ། འདི་ཉིད་ལས། སྐད་ཅིག་
མ་སྐྱེས་མ་འགགས་པས། །གཟུང་འཛིན་བྲལ་བའི་རིག་པ་ཉིད། །ཡེ་ཤེས་སྒྱུ་
མར་མི་གཡོ་གསལ། །ཆུ་དང་ཟླ་བ་ཇི་བཞིན་དུ། །མཚུངས་པར་གསལ་བའི་
ངོ་བོར་བརྗོད། །ཅེས་སོ། །སྒོམ་པ་ལ། སྔོན་འགྲོ་ཚད་མེད་པ་བཞི་དང་སྙིང་
རྗེ་ཆེན་པོས་བརླན་པར་བྱ་སྟེ། སྔོན་དུ་སྟོང་གོམས་རྣལ་འབྱོར་པ། །ཁམས་
-161-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གསུམ་ཐུགས་རྗེས་བཟུང་བའི་ཕྱིར། །ཡན་ལག་བརྒྱད་པ་སྔོན་བཞིན་བྱ། །
ཞེས་སོ། །དེའང་སྟོང་པ་ཉིད་ཀྱི་བསམ་གཏན་བཞི་དང༌། དེའི་ངང་ལས་སྙིང་
རྗེ་ཆེན་པོའི་ཚད་མེད་བཞི་སྟེ་ཡན་ལག་བརྒྱད་དོ། །དངོས་གཞི་ནི་དེའི་རྗེས་
ལ་ཆོས་ཐམས་ཅད་མེད་བཞིན་དུ་སྣང་བ་སྒྱུ་མའི་དཔེ་བརྒྱད་ཀྱི་ངང་ལ། ཕྱམ་
མེ། ཝལ་ལེ། རང་གསལ་མི་རྟོག་པར་བཞག་པ་ནི་ཆོས་ཐམས་ཅད་དང་དེ་
ཉིད་གང་དུའང་འཛིན་པ་མེད་པ་ནམ་མཁའ་ལྟ་བུའི་ཆོས་ཉིད་ཀྱི་ངང་ལ་ལྷན་
ནེར་བཞག་སྟེ། དེ་བས་གཉིས་གོམས་རྒྱུ་གོམས་པས། །དྲན་ལས་སྤྱི་བླུག་ཡེ་
ཤེས་ གསལ། །མངོན་ དུ་ བཏང་ བཞག་ གང་ ཡང་ མེད། །ནམ་ མཁར་ ནམ་
མཁའ་ཇི་བཞིན་ནོ། །ཞེས་སོ། །དེ་ནི་ཡུལ་ནམ་མཁའ་དང་བློ་ནམ་མཁའ་
བཞིན་དུ་རྟོག་མེད་བསམ་བརྗོད་ལས་འདས་པར་འཇོག་པའོ། །སྤྱོད་པ་ནི།
ཆགས་སྡང་དུག་ལྔ་སྒྱུ་མ་ལྟར་རང་བཞིན་མེད་པར་སྤྱད་དེ། རྣམ་རྟོག་མཚན་
མ་ཅི་སྐྱེས་ཀྱང་། །ཡེ་ཤེས་སྒྱུ་མར་རང་སྣང་ཕྱིར། །ཆགས་སྡང་རེ་དོགས་མེད་
པར་སྤྱད། །ཅེས་སོ། །འབྲས་བུ་ནི། དངོས་སུ་ཀུན་རྫོབ་ཀྱི་བདེན་པ་རྟོགས་
པ་དང་། བརྒྱུད་ནས་ལོངས་སྐུ་ཐོབ་སྟེ། ལམ་འདིར་ཆ་རྐྱེན་རྫོགས་གྲུབ་པ། །
མཚན་དང་དཔེ་བྱད་ཀུན་དང་ལྡན། །དབང་ཕྱུག་ཆེན་པོའི་གནས་ཉིད་དུ། །
མངོན་དུ་འབྱུང་བར་ཐེ་ཚོམ་མེད། །ཅེས་སོ། །གསུམ་པ་ཕྱག་རྒྱ་གཅིག་པ་ལ་
བཞི་ལས། ལྟ་བ་ནི། བདེན་པ་དབྱེར་མེད་ལྷ་ཡི་རང་བཞིན་དུ་ཡེ་ནས་དག་པ་
ཤེས་པ་སྟེ། ཐམས་ཅད་ ལྷུན་རྫོགས་ལྷ་ཡི་སྐུ། །ཕྱག་རྒྱ་ཆེན་པོར་ཡེ་ནས་
གནས། །ཞེས་སོ། སྒོམ་པ་ན། ཏིང་ངེ་འཛིན་སྔ་མ་རྣམས་སྔོན་དུ་སོང་ནས།
དབྱིངས་ཀྱི་རྒྱུ་ཡི་གེའི་སྤྲིན་ལས། ཡེ་ཤེས་ཀྱི་རྒྱུ་དཀྱིལ་འཁོར་དུ་ལྷ་ཕྲ་རགས་
-162-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
གང་མོས་རིམ་གྱིས་སམ། ཅིག་ཆར་དུ་གསལ་བར་བསྒོམ་སྟེ་རིམ་པ་ལྟར། །
ཨ། རབ་ཏུ་བརྟན་གྱུར་ཨ་དཀར་ལས། །ཤིན་ཏུ་ཕྲ་བའི་ཨ་རྣམས་སྤྲོ། །ཞེས་
པ་དང༌། ཕྱི་མ་ཚངས་པ་སྲིན་པོའི་ཚུལ། །རྫོགས་པར་བྱ་བ་ཟུང་དུ་འགྱུར། །
ཞེས་སོ། །དེའང་ཞི་ཁྲོ་གཉིས་ལས། རིམ་གྱིས་པ་དང༌། ཅིག་ཆར་བ་གཉིས་
ལས། རིམ་གྱིས་པ་ལའང་། ཕྲ་བ་ནི། རྣམ་སྣང་རྩ་བའི་སྟོན་པ་འདྲ་བ་ཞལ་
གཅིག་ཕྱག་གཉིས་པར་ཧཱུྃ་ལས་བསྒོམ་པ་སྟེ། དེ་ དཀྱིལ་ ཡི་གེ་ཧཱུྃ་གནས་
པའི། །མཐིང་ཀ་འཚེར་ ལ་ རབ་ གསལ་བའི། །འོད་ཟེར་འཕྲོ་བ་རྣམ་པར་
བསྒོམ། །ཞེས་སོ། །རགས་པ་ནི། ཞལ་གསུམ་ཕྱག་དྲུག་ཡན་ལག་གི་ལྷ་དང་
བཅས་ པ་ བསྒོམ་སྟེ། ལམ་ རིམ་ ལས། དེ་ བཞིན་ གཉིས་མེད་ གསལ་ གྱུར་
ནས། །སྐུ་གཅིག་རྡོ་རྗེ་དྲིལ་འབར་བསྒོམ། །དེ་བཞིན་ཉིད་དུ་གྱུར་པ་དང་། །
དབུ་གསུམ་ཕྱག་དྲུག་ཉིད་དུ་བསྒོམ། །ཞེས་སོ། །ཅིག་ཆར་དུ་བསྒོམ་པ་ནི།
སྐད་ཅིག་གིས་ཆུ་ལས་ཉ་ལྡང་གི་ཚུལ་དུ་བསྒོམས་ཏེ། དེ་ལས། ཡང་ན་ཕྱག་
རྒྱ་ཆེན་པོ་སྟེ། །ཆུ་ལས་ཉ་ལྡང་ཇི་བཞིན་དུ། །བདག་ཉིད་ཕྱག་རྒྱ་ཆེན་པོ་སྟེ། །
ཞལ་གསུམ་ཕྱག་དྲུག་རྟག་ཏུ་བསྒོམ། །ཞེས་པ་དང་། ཉི་ཟླ་གཟའ་སྐར་དུས་
གཅིག་ཏུ། །ཆུ་དཀྱིལ་དྭངས་པར་གསལ་བ་ལྟར། །སྐད་ཅིག་སྐུར་གསལ་འོད་
དུ་ འབར། །སྙིང་ པོ་ བརྗོད་ པས་ འཁོར་ ལོ་ གསལ། །ཅེས་ སོ། ཁྲོ་བོའི་ ལྷ་
བསྒོམ་པ་ལའང་རིམ་དང་ཅིག་ཆར་ཏེ། རཀཱའི་ཆ་ལུགས་འཛིན་པ་ཡང་།།རིམ་
དང༌ཅིག་ཆར་སྔོན་བཞིན་ཏེ། །ཞེས་སོ། །རིམ་ལའང་ཕྲ་བ་ཡེ་ཤེས་སེམས་
དཔའ་བུདྡྷ་ཧེ་རུ་ཀ་ཞལ་གཅིག་ཕྱག་གཉིས་པ་སྟེ། ཕྲ་བའི་གཞལ་ཡས་གདན་
དང༌ ལྡན། །གནས་གཅིག་ཡེ་ཤེས་སེམས་དཔའ་བསྒོམ། །ཞེས་སོ། །རགས་
-163-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
པ་ལའང་སྔར་བཞིན་ནོ། །ཅིག་ཆར་བ་ཡང་འདྲའོ། །སྤྱོད་པ་ནི། དུས་ཐམས་
ཅད་དུ་ལྟ་བའི་ངང་ལས་སྤྱོད་པ་སྟེ། འདིའི་ཚེ་ས་གཞི་ཀུན་ལྡན་མོད། །གསུང་
གི་གཞི་ལ་ལྷུར་བྱ་ཞིང་། །ཕྱག་རྒྱ་ཆེན་པོའི་རྣལ་འབྱོར་དུ། །སྤྱོད་ཡུལ་ཐམས་
ཅད་ སྤྱད་པར་བྱ། །ཞེས་སོ། འབྲས་བུ་ནི། དངོས་སུ་བདེན་པ་དབྱེར་མེད་
རྟོགས་པ་དང༌། བརྒྱུད་ནས་ཡི་གེ་འཁོར་ལོ་ཚོགས་ཆེན་གྱི་ས་ཐོབ་པ་སྟེ།
ལམ་རིམ་ལས། རྣལ་འབྱོར་ལས་སུ་རུང་རྣམས་ཀྱིས།ཕྱག་རྒྱ་ཆེན་པོ་རྫོགས་
འགྱུར་ ཞིང་། །གསང་བའི་ཡིད་གཉིས་མེད་པ་ན། །དཀྱིལ་འཁོར་ཆེན་པོ་
འབར་བར་གྱུར། །ཅེས་སོ། །བཞི་པ་ཕྱག་རྒྱ་སྤྲོས་བཅས་ལ་བཞི་ལས། ལྟ་བ་
ནི། ཐམས་ཅད་དཀྱིལ་འཁོར་དུ་སངས་རྒྱས་པ་སྟེ། རྡོ་རྗེ་ཕུང་པོའི་ཡན་ལག་
ནི། །ཞེས་པ་ལ་སོགས་པའོ། །སྒོམ་པ་ལའང་། ལམ་སྔ་མ་རྣམས་སྔོན་དུ་སོང་
ནས། རིམ་མམ་ཅིག་ཆར་གྱིས་ཕུང་པོ་ལ་སོགས་པ་ལྷ་ཡི་དཀྱིལ་འཁོར་དུ་
བསྒོམ་པ་སྟེ། སྔ་མ་ལས། ཕུང་སོགས་དཀྱིལ་འཁོར་ལྷར་སྣང་བ། །རྒྱ་མཚོའི་
གཟུགས་བརྙན་ཇི་བཞིན་དུ། །ཀུན་དངོས་རང་རིག་ལྷར་གསལ་བ། །གཅིག་
དང་དུ་མ་ཡོངས་ཀྱིས་མེད། །གསལ་ཆ་ཡུལ་མེད་མི་གཡོ་བ། །རྣལ་འབྱོར་ངོ་
བོར་རྒྱལ་བས་གསུངས། །ཞེས་སོ། །དེ་ལ་དབྱེ་ན་ཞི་ཁྲོ་གཉིས་ལས། རེ་ རེ་
ལའང་། དཀྱིལ་འཁོར་སྤྲོས་བཅས། ཚོམ་བུ། རྣམ་གྲངས། ཞལ་ཕྱག་སྟེ་བཞི་
བཞིའོ། དང་པོ་ཞི་བའི་དཀྱིལ་འཁོར་སྤྲོས་བཅས་ལ་གསུམ་སྟེ། བསྡུས་པ།
འབྲིང་། རྒྱས་པའོ། དང་པོ་ལྷ་གྲངས་བཅོ་བརྒྱད་དེ། གཙོ་བོ་རིགས་ལྔ་དང་
ཀུན་ཏུ་བཟང་པོ་གང་གིས་བྱེད་སོ་སོའི་རིགས་དང་མཐུན་པས་མ་ངེས་ཏེ།
ཡབ་ཡུམ་གཉིས་ལ་རིགས་ཆུང་བརྒྱད་ཀྱིས་བསྐོར་བས་བཅུ། སྒོ་བ་ཡབ་ཡུམ་
-164-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
བརྒྱད་དེ་བཅོ་བརྒྱད་དོ། །དཀྱིལ་འཁོར་འབྲིང་པོ་ལ། རྡོ་རྗེ་དབྱིངས་ཀྱི་ལྷ་
ཚོགས་བཞི་བཅུ་ཞེ་གཉིས་སོ། །རྒྱས་པ་ལ་བརྒྱད་ཅུ་རྩ་གཉིས་ཏེ། དབུས་ན་
རིགས་ལྔ་ལ་རང་རང་གི་རིགས་ཆུང་གིས་བསྐོར་བས་ལྔ་བཅུ་ཐམ་པ། ཁྲོ་བོ་
དང་ཁྲོ་མོ་ཉི་ཤུ་སྟེ་བདུན་ཅུ། ཐུབ་པ་དྲུག སྒོ་མ་བཞི་སྟེ་བརྒྱད་ཅུ། ཀུན་བཟང་
ཡབ་ཡུམ་གཉིས་དང་རྩ་གཉིས་སོ། །ལམ་རིམ་ལས། དང་པོ་བཅོ་བརྒྱད་བཞི་
བཅུ་གཉིས། །རྒྱས་པའི་དཀྱིལ་འཁོར་རིམ་བཞིན་སློབ། །ཅེས་སོ། །ཚོམ་བུ་
སྤྲོས་པ་ལའང་གསུམ་ལས། དང་པོ་ཚོམ་བུ་གཅིག་པ་ལ་ལྷ་གྲངས་བཅོ་བརྒྱད་
དེ། གཙོ་བོ་རྣམ་སྣང་ལ། རྡོ་རྗེ་སེམས་དཔའ། རིན་ཆེན་རྡོ་ རྗེ། ཆོས་རྡོ་རྗེ།
ལས་ རྡོ་ རྗེ་ བཞིའི་ ཡུམ། བརྟན་ མ་ རྡོ་ རྗེ། འབར་ མ་ རྡོ་ རྗེ། སྡུད་ མ་ རྡོ་ རྗེ།
བསྐྱོད་མ་རྡོ་རྗེ་སྟེ་ཡབ་ཡུམ་བཅུ་དང་། ཕྱོགས་ཀྱི་ཁྲོ་བོ་ཡབ་ཡུམ་བརྒྱད་དེ།
དེ་ལས། གཉིས་པོ་བདག་ཅག་ཡབ་ཡུམ་གཉིས། །གནས་སུ་དཀྱིལ་འཁོར་
བསམ་བྱ་སྟེ། །གདན་ལྡན་དབུས་ན་བདག་པོ་གནས། །དེ་ལ་སེམས་དཔའ་
ཁྲོ་བོས་བསྐོར། །ཞེས་སོ། །ཚོམ་བུ་འབྲིང་པོ་ལ་ལྷ་གྲངས་བཞི་བཅུ་རྩ་དྲུག་
སྟེ། སྐུའི་ལྷ་མི་བསྐྱོད་པ་ཡབ་ཡུམ་ལ། རྡོ་རྗེ་སེམས་དཔའ། རྡོ་རྗེ་རྒྱལ་པོ། རྡོ་
རྗེ་ཆགས་པ། རྡོ་རྗེ་ལེགས་པ་བཞིའི་ཡུམ། རྡོ་རྗེ་སྒེག་མོ། རྡོ་རྗེ་བདུག་པ། རྡོ་
རྗེ་ལྕགས་ཀྱུ། རྡོ་རྗེ་སྒྲོལ་མ་སྟེ་ཡབ་ཡུམ་བཅུ། གསུང་གི་ལྷ་སྣང་བ་མཐའ་
ཡས་ ལ། རྡོ་ རྗེ་ ཆོས། རྣོན་པོ། འཁོར་ ལོ། རྡོ་ རྗེ་ སྨྲ་ བ་ བཞིའི་ ཡུམ། གླུ་མ།
མར་མེ། ལྕགས་སྒྲོག །གསལ་བཀྲ་མ་སྟེ་བཅུ། གོང་གི་ཐུགས་ཀྱི་ལྷ་རྣམ་སྣང་
ཡབ་ཡུམ་ གྱི་ རིགས་བཅུ་སྟེ། སྐུ་གསུང་ཐུགས་ ཀྱི་ ལྷ་ སུམ་ཅུ། ཕྱོགས་དང་
མཚམས་ཀྱི་ཁྲོ་བོ་ཡབ་ཡུམ་བཅུ་དྲུག་བསྣན་པས་བཞི་བཅུ་རྩ་དྲུག་སྟེ། བརྟན་
-165-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ནས་ མདུན་ རྒྱབ་ སྐུ་ གསུང་ ཐུགས། །འཁོར་ ལོ་ རྫོགས་ པས་ འབྲུ་ གསུམ་
གདབ། །ཅེས་སོ། དེའང་ཕྱོགས་བཞིའི་སྒོ་བ་ཡུམ་བརྒྱད། མཚམས་བཞིའི་
ཁྲོ་བོ་ཡབ་ཡུམ་བརྒྱད་དེ་བཅུ་དྲུག་གོ །ཚོམ་བུ་རྒྱས་པ་ལ་ལྷ་གྲངས་བདུན་ཅུ་
སྟེ། སྐུ་གསུང་ཐུགས་ཀྱི་སུམ་ཅུ། ཡོན་ཏན་གྱི་ལྷ་རིན་ཆེན་འབྱུང་ལྡན་ལ། རྡོ་
རྗེ་ རིན་ཆེན། རྡོ་ རྗེ་ གཟི་བརྗིད། རྡོ་ རྗེ་ རྒྱལ་ མཚན། རྡོ་རྗེ་བཞད་པ་བཞིའི་
ཡུམ། ཕྲེང་མ། མེ་ཏོག་མ། ཞགས་པ་མ། བདེ་བ་མ་སྟེ་བཅུ། ཕྲིན་ལས་ཀྱི་ལྷ་
དོན་གྲུབ་ལ། རྡོ་རྗེ་ལས། བསྲུང་བ། གནོད་སྦྱིན། རྡོ་རྗེ་ཁུ་ཚུར་བཞིའི་ཡུམ།
གར་མ། དྲི་ཆབ། དྲིལ་བུ། རྡོ་ རྗེ་ སེམས་ མ་ སྟེ་བཅུ་བསྡོམས་པས་ལྔ་བཅུ།
ཕྱོགས་བཅུའི་ཁྲོ་བོ་བཅུ། ཁྲོ་མོ་བཅུ་སྟེ་བདུན་ཅུ་ནི་ལམ་རིམ་ལས། བརྟན་
ནས་གཡས་དང་གཡོན་ཉིད་དུ། །ཡོན་ཏན་ཕྲིན་ལས་དཀྱིལ་འཁོར་བཞག །
རྣལ་འབྱོར་དབང་དང་ཚོམ་བུ་ལྔ། །ཤིན་ཏུ་འདྲིས་ནས་དུས་ཚོགས་སྦྱར། །
ཅེས་སོ། །བསྒོམ་ ཚུལ་ ནི། རིགས་ བསྡུས་ པའི་ ཚེ་ རིགས་ དང་ པོའི་ དཀྱིལ་
འཁོར་དབུས་སུ་གསལ་བའོ། །དེ་བརྟན་ནས་འབྲིང་པོའི་ཚེ་མདུན་དང་རྒྱབ་ཏུ་
སྐུ་དང་གསུང་གི་དཀྱིལ་འཁོར་བསྒོམ་པའོ། །དེ་བརྟན་ནས་རྒྱས་པ་ལ་གཡས་
སུ་ཡོན་ཏན་དང་། གཡོན་དུ་ཕྲིན་ལས་ཀྱི་དཀྱིལ་འཁོར་གྱི་ཚོམ་བུ་བསྒོམ་
པའོ། །དཀྱིལ་འཁོར་དང་ཚོམ་བུའི་ཁྱད་པར་ནི། ཁ་ཅིག་ཕོ་བྲང་གཙོ་བོའི་ཆ་
ནས་ཚོམ་བུ། རྣམ་གྲངས་བྱུང་རྫོགས་ཀྱི་ཆ་ནས་དཀྱིལ་འཁོར། ཡང་ན་མི་
རེས་ལྷ་རེ་བསྒོམ་པ་ཚོམ་བུ། ལྷ་དུ་མ་མི་གཅིག་གིས་བསྒོམ་པ་དཀྱིལ་འཁོར་
ཟེར་ཏེ་ཧ་ཅང་མ་འབྲེལ་ལོ། །འདིར་བསྒོམ་པའི་ཚེ་སྒོ་རྟ་བབས་ལ་སོགས་པ་
གཞལ་ཡས་ཁང་བསྒོམ་པའི་ཆ་ནས་དཀྱིལ་འཁོར། དེ་མི་བསྒོམ་པར་ལྷ་
-l66-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
རྣམས་གྲངས་ཚང་དུ་བསྒོམ་པས་ཚོམ་བུའོ། །རྣམ་གྲངས་སྤྲོས་བཅས་ནི། དང་
པོ་རིགས་གསུམ་ལ་སློབ། དེ་གོམས་ནས་རིགས་ལྔ་ལ་སློབ། དེ་གོམས་ནས་
བཞི་བཅུ་རྩ་གཉིས་ལ་སློབ། དེ་ལ་གོམས་ནས་སངས་རྒྱས་སྟོང་གི་དཀྱིལ་
འཁོར་ལ་བསླབ་སྟེ། རྩ་བ་རྣམ་སྣང་ཡབ་ཡུམ་ལ། ཡབ་ལ་རིགས་ལྔ། སེམས་
དཔའ་བརྒྱད་། ཐུབ་པ་དྲུག སྒོ་བ་བཞི་སྟེ་ཉི་ཤུ་རྩ་གསུམ། ཡུམ་ལ་ཡུམ་ལྔ།
སེམས་མ་བརྒྱད། སྒོ་མ་བཞི་སྟེ་བཅུ་བདུན་བསྒོམ་པ་ནི་ཐབས་ཀྱི་ལྷ་བཞི་བཅུ་
ཞེས་བྱའོ། །དེ་དག་གི་ཐུགས་ཀར་རང་དང་འདྲ་བའི་ཡེ་ཤེས་སེམས་དཔའ་
ཚོན་གང་བ་རེ་བསྒོམ་པ་ནི་ཤེས་རབ་ཀྱི་ལྷ་བཞི་བཅུ་ཞེས་བྱའོ། དེ་ཡང་གཙོ་
བོ་ནི་ཡབ་ཡུམ་དངོས་ཡིན་པས་ཐ་དད་དུ་བསྒོམ་མི་དགོས། གལ་ཏེ་བསྒོམ་ན་
བཞི་བཅུ་རྩ་གཉིས་སུ་འགྱུར་བའི་སྐྱོན་ཡོད་དོ། །རགས་པ་དང་ཕྲ་བའི་ཆ་ནས་
ཐབས་དང་ཤེས་ རབ་ཏུ་བཏགས་པ་སྟེ། རྒྱས་ པ་ ལས། ཆེན་པོ་ རགས་ པ་
ཐབས་སུ་རྟོགས། །མཚན་ཉིད་འཛིན་པ་ཤེས་རབ་བོ། །ཞེས་སོ། །ཐབས་ཀྱི་
ལྷ་རེ་རེ་ལ་སྐུ་གསུང་ཐུགས་ཀྱི་ལྷ་གསུམ་གསུམ་བསྒོམ་པས་མི་ཟད་པ་རྒྱན་གྱི་
འཁོར་ལོའི་ལྷ་བརྒྱ་ཉི་ཤུ། གོང་གི་ཐབས་དང་ཤེས་རབ་ཀྱི་ལྷ་བརྒྱད་ཅུ་སྟེ་
ཉིས་བརྒྱ་ལ། རང་རང་གི་རིགས་ཀྱི་གཙོ་བྱས་པའི་དབུ་རྒྱན་གྱི་ལྷ་ལྔ་རེ་སྟེ།
ཡེ་ཤེས་ཀྱི་དཀྱིལ་འཁོར་སྟོང་ངོ༌
། །དེའང་ཐབས་ཀྱི་ལྷ་ལ་དབུ་རྒྱན་བགྲངས་
ཤིང་ཤེས་རབ་ལྷ་ལ་མི་བགྲངས་བས། ཐབས་ཀྱི་ལྷ་བཞི་བཅུ། སྐུ་གསུང་
ཐུགས་ཀྱི་ལྷ་གསུམ་གསུམ། དེ་རེ་རེ་ལ་དབུ་རྒྱན་ལྔ་ལྔ། དེའི་སྟེང་དུ་ཤེས་
རབ་ཀྱི་ལྷ་བཞི་བཅུ་བསྣན་པས་སྟོང་དུ་འགྱུར་ཏེ། འདི་ཉིད་ལས། ཡན་ལག་
བཞི་བཅུ་རྩ་གཉིས་ལྡན། །དེ་ཉིད་ཡན་ལག་སྤྲོས་བདག་སྟེ། །བཞི་བཅུ་རྩ་
-167-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གཉིས་ གསུམ་ འཕྲོར་ འགྱུར། །ཞེས་ པ་ དང༌། སྔ་ མ་ ལས། སྟངས་ དཔྱལ་
གཉིས་ཀྱི་ཕྱག་རྒྱ་དང་། །སངས་རྒྱས་སྟོང་གི་དཀྱིལ་འཁོར་ཡང་། །རི་རབ་
ཏིལ་འབྲུའི་ཚུལ་བཞིན་ཏུ། །དཔེ་བྱད་མཚན་གྱིས་སྤྲས་པ་འོ། །ཞེས་སོ། །ཉི་
ཁྲི་ཆིག་སྟོང་ལ་བསླབ་པ་ནི། རིགས་ལྔ། རྒྱལ་མཆོག་ཀུན་ཏུ་བཟང་པོ་ཡབ་
ཡུམ་དང་བཅས་པ་ལ་སྟོང་ཕྲག་དྲུག སེམས་དཔའ་ཡབ་ཡུམ་ཆ་བརྒྱད་དང༌།
སྒོ་བ་ཡབ་ཡུམ་ཆ་བཞི་སྟེ། ཆ་བཅུ་གཉིས་ལ་སྟོང་ཕྲག་བཅུ་གཉིས། ཐུབ་པ་
དྲུག་ལ་ཡུམ་མེད་པས་སྟོང་ཕྲག་གསུམ་སྟེ། དེ་ལྟར་ཡང་ཉི་ཁྲི་ཆིག་སྟོང་ངོ༌། །
ཉི་ཁྲི་བཞི་སྟོང་དུ་འདོད་པ་ནི་ཡུམ་ཡོད་པར་རློམ་པ་ཡིན་ནོ། དེ་སྐད་དུ་ཡང་སྔ་
མ་ལས། དེ་ལྟར་ལྡན་པའི་གཙོ་མཆོག་གིས། །རྒྱལ་བ་རྒྱལ་མཆོག་དེ་བཞིན་
ཏེ། །བཅུ་གཉིས་དྲུག་གི་འོད་ འཕྲོ་འབར། །ཞེས་དང་། ལས་ རིམ་ ལས། དེ་
ལྟར་གཙོ་མཆོག་ལྡན་བྱ་སྟེ། །བྱ་བྱེད་རིགས་ལྔ་སྟོང་བསྒོམ་བྱ།།བཅུ་གཉིས་
དྲུག་གི་འོད་འཕྲོ་བར། །ཉི་ཁྲི་ཆིག་སྟོང་དུས་གཅིག་གསལ། །ཅེས་སོ།།དེ་ལ་
བརྟན་པ་དང་བསམ་ཡས་ལྷུན་གྱིས་གྲུབ་པའི་ཏིང་ངེ་འཛིན་ལ་སློབ་སྟེ། སྣང་
སྲིད་ཐམས་ཅད་ལྷ་ཡི་དཀྱིལ་འཁོར་དུ་གསལ་བར་བསྒོམ་མོ། །ཞལ་ཕྱག་
སྤྲོས་བཅས་ནི། དང༌པོ་ཞལ་གཅིག་ཕྱག་གཉིས་པ་ལ་བསླབ་བོ། །དེ་ནས་
ཚོམ་བུའི་ལྷ་ཐམས་ཅད་ཞལ་གསུམ་ཕྱག་དྲུག་པར་སློབ་སྟེ། དེ་ཉིད་ལས།
གཞི་ གཅིག་ ཞལ་ གསུམ་ ཕྱག་དྲུག་པ། །བརྟན་ནས་ གསུམ་ ཀྱང་ དེ་བཞིན་
ཏེ། །ལྔ་ལའང་རྗེས་སུ་མཐུན་བསྒོམ་ནས། །སྤྲོས་པའི་ཞལ་ཕྱག་རྒྱས་གསལ་
ལོ། །ཞེས་སོ། །
གཉིས་པ་ཁྲོ་བོའི་ཕྱག་རྒྱ་སྤྲོས་པ་ལའང་བཞི་སྟེ། དཀྱིལ་འཁོར། ཚོམ་
-168-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
བུ། ཞལ་ཕྱག །རྣམ་གྲངས་སོ། །དང་པོ་ལ་དཀྱིལ་འཁོར་བསྡུས་འབྲིང་རྒྱས་
གསུམ་ལས། བསྡུས་པ་ལ་ཁྲག་འཐུང་ལྔ་བཅུ་རྩ་བརྒྱད་དོ། །འབྲིང་པོ་ལ་དེའི་
སྟེང་དུ་ཁྲོ་བོ་བཅུ་བསྣན་པས་དྲུག་ཅུ་རྩ་བརྒྱད་དོ། །རྒྱས་པ་ལ་བརྒྱ་རྩ་བརྒྱད་
དེ། དབུས་སུ་བུདྡྷ་ཧེ་རུ་ཀ་ཡབ་ཡུམ་ལ། བཛྲ། རཏྣ། པདྨ། ཀརྨ་བཞིའི་ཡུམ།
བཛྲ། རཏྣ། པདྨ། ཀརྨ་ཀྲོ་དྷི་ཤྭ་རཱི་མ་བཞི་སྟེ་བཅུ། ཤར་ཏུ་བཛྲ་ཧེ་རུ་ཀ་ཡབ་
ཡུམ་གྱི་འཁོར། མི་ཏྲི། ཀ་རུ། ལོ་ཀ བིང་དུ་གཏྲ་ཧེ་རུ་ཀ་བཞིའི་ཡུམ། མི་ཏྲི་
ཀྲོ་དྷི་ཤྭ་རཱི་མ་ལ་སོགས་པ་བཞི་སྟེ་བཅུ། ལྷོར་རཏྣ་ཧེ་རུ་ཀ་ཡབ་ཡུམ་ལ་
འཁོར། ཡཀྐ། རཀཱ། བྷི་ཤ ས་ནུ་ཧེ་རུ་ཀ་བཞིའི་ཡུམ། ཡཀཱ་ཀྲོ་དྷི་ཤྭ་རཱི་མ་ལ་
སོགས་བཞི་སྟེ་བཅུ། ནུབ་ཏུ་པདྨ་ཧེ་རུ་ཀ་ཡབ་ཡུམ་ལ་འཁོར། ཏེ་ཤ ཀེ་ཤ
པེ་ཤ། བི་ཤ་ཧེ་རུ་ཀ་བཞིའི་ཡུམ། ཏེ་ཤ་ཀྲོ་དྷི་ཤྭ་རཱི་མ་ལ་སོགས་པ་བཞི་སྟེ་
བཅུ། བྱང་དུ་ཀརྨ་ཧེ་རུ་ཀ་ཡབ་ཡུམ་ལ་འཁོར། ཏྲག་ཤ ཧྲི་ཤ ཀེ་ཤ བག་ཤ་
ཧེ་རུ་ཀ་བཞིའི་ཡུམ་ཏྲག་ཤ་ཀྲོ་དྷཱི་ཤྭ་རཱི་མ་ལ་སོགས་པ་བཞི་སྟེ་བཅུ་རྣམས་
བསྡོམས་པས་ལྔ་བཅུ། གནས་ཡུལ་སྒོ་མ་ཉི་ཤུ། དབང་མོ་ཉི་ཤུ་རྩ་བརྒྱད། ཁྲོ་
བོ་བཅུ་ སྟེ། དེ་ཉིད་ ལས། དང་ པོ་ ལྔ་ བཅུ་ བརྒྱད་གོམས་ནས། །དྲུག་ཅུ་ རྩ་
བརྒྱད་དེ་བཞིན་ཏེ། །ཡབ་ཡུམ་མཐར་ཕྱིན་འཁོར་ལོའི་ཆས། །ལྔ་བཅུ་ཚོམ་བུ་
གནས་ ཡུལ་ དང་། །སྒོ་ སླས་ ཧཱུཾ་ ཆེན་ བརྒྱད་ རྩ་ བརྒྱད། །ཅེས་ སོ། །ཚོམ་བུ་
ལའང་བསྡུས་འབྲིང་རྒྱས་གསུམ་ལས། བསྡུས་པ་ཚོམ་བུ་གཅིག་པ་ལ་ལྷ་
གྲངས་བདུན་ཅུ་རྩ་བརྒྱད་དེ། བུདྡྷ་ཧེ་རུ་ཀ་ལ་རིགས་བཞིའི་ཧེ་རུ་ཀ་ཡབ་ཡུམ་
གྱིས་བསྐོར་བས་བཅུ། གནས་ཡུལ་སྒོ་མ་ཉི་ཤུ། དབང་མོ་ཉེར་བརྒྱད། ཁྲོ་བོ་
ཡབ་ཡུམ་ཉི་ཤུའོ། །འབྲིང་པོ་ལ་དགུ་བཅུ་རྩ་བརྒྱད་དེ། སྐུའི་རིགས་ལྔ་ཡབ་
-169-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཡུམ་བཅུ། གསུང་གི་པདྨ་ཧེ་རུ་ཀ་རིགས་ལྔ་ཡབ་ཡུམ་བཅུ། ཐུགས་ཀྱི་བཅུ་སྟེ་
སུམ་ཅུ། གནས་ཡུལ་སྒོ་མ་ཉི་ཤུ། དབང་མོ་ཉེར་བརྒྱད། ཁྲོ་བོ་ཡབ་ཡུམ་ཉི་
ཤུའོ། །རྒྱས་པ་ལ་བརྒྱ་དང་བཅོ་བརྒྱད་དེ། དེའི་སྟེང་དུ་རིན་པོ་ཆེ་རིགས་ཀྱི་ཧེ་
རུ་ཀ་ཡབ་ཡུམ་བཅུ། ལས་ཀྱི་རིགས་ཀྱི་བཅུའོ། །དེ་སྐད་དུ། ལམ་རིམ་ལས།
དབུས་ཀྱི་ཧེ་རུ་བཞི་པོ་ལ། །སྐུ་གསུང་ཁྲག་འཐུང་མདུན་རྒྱབ་གསལ། །དེ་
བརྟན་ འཁོར་ དང༌ བཅས་ པ་ བསྒོམ། །སྐུ་ གསུང་ ཐུགས་ ལ་ བརྟན་ བྱས་
ནས། །གཡས་གཡོན་ཡོན་ཏན་ལས་ཁྲོ་བོ། །ཡབ་ཡུམ་ གསལ་ནས་འཁོར་
ལོའི་ལྷ། །རྫོགས་པར་བསྒོམ་པ་རིམ་བཞིན་དུ། །གོང་ནས་གོང་དུ་གྱེན་དུ་
འབར། །ཞེས་ པའི་ཚུལ་གྱིས་སྔ་མ་སྔ་མ་བརྟན་ནས་ཕྱི་མ་ཕྱི་མ་བསྒོམ་
པའོ། །ཞལ་ཕྱག་སྤྲོས་བཅས་ནི་སྔར་བཞིན་ནོ། །རྣམ་གྲངས་སྤྲོས་བཅས་ནི།
དང་པོ་ཁྲོ་བོ་རིགས་ལྔ་ལ་བསླབ། དེ་ནས་བརྒྱ་རྩ་བརྒྱད་ལ་བསླབ། དེ་ལ་
བརྟན་ནས་བུདྡྷ་ཧེ་རུ་ཀ་ཡབ་ཡུམ་ལ། ཡན་ལག་གི་ལྷ་ཐབས་ཀྱི་ཧེ་རུ་ཀ་ལྔ་
བཅུ་རྩ་བརྒྱད། དེ་ལ་དབུ་རྒྱན་ལྔ་ལྔ་བྱས་པས། ཡན་ལག་གི་ལྷ་ཉིས་བརྒྱ་
དང༌ དགུ་བཅུ་ལ་བསླབ་པ་ སྟེ། དེ་ཉིད་ལས། ཡན་ལག་ བཀོད་པ་ལྔ་བཅུ་
བརྒྱད། །ཆ་ ལྔའི་ གྲངས་ནི་ཉིས་བརྒྱ་ དང་། །དགུ་བཅུ་ལྷ་རྣམས་ཡང་དག་
ལྡན། །ཅེས་སོ། །དེ་ ལས་ ཀྱང་ སྤྲོས་ན། རྩ་ བ་ ཧེ་རུ་ཀ་ཡབ་ཡུམ་ལ། ཡན་
ལག་གི་ལྷ་ལྔ་བཅུ་རྩ་བརྒྱད་བསྒོམ་སྟེ། ཐབས་ཀྱི་ལྷ་ལྔ་བཅུ་རྩ་བརྒྱད། དེ་
དག་གི་སྙིང་གར་ཤེས་རབ་ཀྱི་ལྷ་ལྔ་བཅུ་རྩ་བརྒྱད། ཤེས་རབ་ཀྱི་ལྷ་ ཕར་
བཞག་པའི་ཐབས་ཀྱི་ལྷ་ལ་སྐུ་གསུང་ཐུགས་ཀྱི་ལྷ་གསུམ་གསུམ་བསྒོམས་
པས་བརྒྱ་བདུན་ཅུ་རྩ་བཞི། དེ་ལ་དབུ་རྒྱན་རིགས་ལྔ་ལྔ་བསྒོམས་པས་སྐུ་
-170-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
གསུང་ཐུགས་ཀྱི་ལྷའི་དབུ་རྒྱན་བརྒྱ་བདུན་ཅུ་ཚན་པ་གསུམ་དང་། ཐབས་ཀྱི་
ལྔ་བཅུ་རྩ་བརྒྱད་ལ་ཉིས་བརྒྱ་དགུ་བཅུ་སྟེ། དབུ་རྒྱན་གྱི་ལྷ་ཉིས་སྟོང་དགུ་
བཅུའོ། དེ་ཐམས་ཅད་བསྡོམས་པས་སུམ་སྟོང་ཆིག་བརྒྱ་དང་དགུ་བཅུ་ཡོད་
དོ། །སྤྱོད་པ་ནི། སྤྱོད་ལམ་རྣམ་བཞི་ཉིན་མཚན་དུ་བསྐྱེད་རྫོགས་ལྷའི་ངང་
ལས་མ་ཉམས་པར་སྤྱད་དེ། ལམ་རིམ་ལས། སྤྱོད་ཡུལ་མཐོང་ཐོས་ཐམས་
ཅད་ཀུན། །འགྲོ་དང་འདུག་དང་ཉལ་བ་ན། །དཀྱིལ་འཁོར་གཉིས་ཀྱི་རྣལ་
འབྱོར་ལས། །མ་ཉམས་དེ་ཡི་དབྱིངས་ན་གནས། །ཞེས་སོ། །འབྲས་བུ་ནི།
དངོས་སུ་བར་ཆད་མེད་པ་ལ་སྦྱོར་ལ། བརྒྱུད་ནས་ཡི་གེ་འཁོར་ལོའི་ས་ཐོབ་
པ་དེ་ཉིད་ལས། སྤྲོས་པའི་རྣལ་འབྱོར་རྒྱུན་ཆགས་པ། །བསོད་ནམས་ཡེ་ཤེས་
ལོངས་སྤྱོད་ཀྱིས། །མུན་སྣང་དུག་འགྱུར་ཚུལ་བཞིན་དུ། །ཡི་གེ་འཁོར་ལོའི་
ཚོགས་ མཆོག་བརྙེས། །ཞེས་སོ། །ལྔ་ པ་ བར་ ཆད་ མེད་ པའི་ ལམ་ ཚོགས་
བསྒྲུབ་པ་ལའང་བཞི་ལས། དང་པོ་ལྟ་བ་ནི། ཆོས་ཐམས་ཅད་གདོད་མ་ནས་
སངས་རྒྱས་ཤིང་། ཐབས་དང་ཤེས་རབ་ཀྱི་རང་བཞིན་གཉིས་སུ་མེད་པར་
རྟོགས་པ་སྟེ། རྒྱུ་གཅིག་པ་དང་ཡིག་འབྲུའི་ཚུལ་ལ་སོགས་པའོ། །སྒོམ་པ་ལ།
སྔོན་འགྲོ་ཐུན་མོང་བ་སྔར་དང་འདྲ་ལ། ཁྱད་པར་དུ་གནས་ཡིད་དུ་འོང་ཞིང་
གནམ་འཁོར་ལོ་རྩིབས་བརྒྱད་དང་། ས་པདྨ་འདབ་བརྒྱད། བར་སྣང་འོ་མའི་
ཆུ་ལྟར་དྭངས་པ་ལ་སོགས་པ་སྟེ། སྔ་མ་ལས། སྡེ་དཔུང་ཆེན་པོས་མི་ཚུགས་
ཤིང་། །ས་དང་བར་ སྣང་ཤིས་པ་དང་། །ལོ་རྒྱུས་རྣམ་གཉིས་ ལྡན་ པ་ཡི། །
ཡིད་འོང་ས་བཙལ་རྒྱས་པར་བྱ། །རྙེད་ནས་ཚོམ་བུའི་གྲངས་བཞིན་དུ། །ཆེ་
ཆུང་ རྐྱེན་དང་འཚམས་ པར་ བྱ། །འཁོར་ཁང་ཕྱི་དང་ནང་ ལྡན་པའི། །ཞེས་
-171-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
སོ། །དེ་ཡང་ཕྱི་མར་ཡོ་བྱད་ཅི་རིགས་པ་འཇོག་ཅིང་སྐྱེ་བོར་གསང་ཐུབ་པ་
དང༌། ནང་མར་སྒྲུབ་པ་པོ་ཡབ་ཡུམ་དངོས་གྲུབ་བརྙེས་པའི་དགོས་པ་ཡོད་
དོ། །དེ་ལྟ་བུའི་ཁང་པར་སྒྲུབ་པའི་རྫས་དང་། ཟས་དང་། ཡོ་བྱད་དང༌། སྨན་
ལ་སོགས་པ་ཚོགས་པར་བྱ་སྟེ། དེ་ལས། གོས་རྒྱན་བཟའ་བཏུང་བཟང་བ་
དང་། །སྒྲུབ་པའི་ཡོ་བྱད་ལྔ་རྣམས་དང་། །དཀྱིལ་འཁོར་ཡོ་བྱད་མཆོད་པའི་
རྫས། །དངོས་གྲུབ་རྟེན་དང་བར་ཆད་ཟློག །ཡོ་བྱད་དག་པ་བསྡུ་བྱ་སྟེ། །ཞེས་
སོ། །དུས་ ཀྱང་ གཟའ་ཚེས་བཟང་པོ་སྟེ། རྒྱས་པ་ལས། ཚེས་གྲངས་ ཡར་གྱི་
བརྒྱད་ལ་བརྩམ། །ཤིན་ཏུ་སྐར་མ་རྒྱལ་རྣམས་ལ། །བྱང་ཆུབ་སྤྱོད་པ་ཆེར་
སྤྱོད་པའི། །གསང་ མཆོག་ དངོས་གྲུབ་མྱུར་བ་ཡི། །གཟའ་སྐར་ཤིས་པའང་
འཇུག་པར་བྱ། །ཞེས་སོ། །དེའང་དེ་ལྟ་བུའི་ལམ་གོམས་པའི་རྣལ་འབྱོར་ཟུང་
གཅིག་གམ། གསུམ་མམ། ལྔ་ཚོགས་ན་བཟང་སྟེ། དེ་དག་གིས་བསྒྲུབ་པར་
སྟོན་པ་སྟེ། རྡོ་རྗེ་སློབ་དཔོན་ནི། ལམ་རིམ་ལས། སྟོན་པ་མཛོད་ལྡན་ཆུ་བོ་
རྫོགས། །གཉེར་ལྡན་རྒྱུད་དང་ལས་ལ་མཁས། །མན་ངག་དྲོད་ཚད་བརྒྱད་
འཆང་བ། །ཞེས་སོ། །འཁོར་ནི། དེ་ ལས། སྟོན་ པ་ མཆོད་ བརྩོན་རྟོགས་པ་
གསལ། །དམ་ཚིག་སྔགས་དང་ཕྱག་རྒྱ་རྣམས། །མ་ཉམས་ཤེས་བཞིན་ཡོ་བྱེད་
ལྡན། །འགྲུབ་འགྱུར་མི་ལྡན་དོན་མེད་བརླག །ཅེས་སོ། དེའང་རྣལ་འབྱོར་བ་
དུ་མ་ཚོགས་ན། སྟོན་པ་རྡོ་རྗེ་སློབ་དཔོན་ཆེ་ཤོས་ཡིན་ལ་གཞན་རྣམས་འཁོར་
རོ། །ཟུང་གཅིག་ལ་ཡབ་སྟོན་པ། ཡུམ་འཁོར་ཡིན་ནོ། བསྒོམ་པའི་ཐབས་ནི།
བསྙེན་སྒྲུབ་བཞི་སྟེ། ལམ་དང༌། སྒྲུབ་པ་དང་། སྦྱོར་བ་དང་། ཉེ་བའི་བསྙེན་
སྒྲུབ་བཞིའོ། །དང་པོ་ལམ་གྱི་བསྙེན་སྒྲུབ་བཞི་ལ། ལྟ་བ་སྟོང་པ་ཆེན་པོའི་
-172-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
རྣལ་འབྱོར་དང་། སྙིང་རྗེ་ཆེན་པོ་བསྒོམ་པ་ནི་བསྙེན་པའོ། །ཕྱག་རྒྱ་གཅིག་པ་
དང༌། སྤྲོས་ པ་ བསྒོམ་ པ་ ཉེ་ བའི་ བསྙེན་ པའོ། །བར་ ཆད་མེད་ པར་ ཚོགས་
བསྒྲུབ་པ་ནི་སྒྲུབ་པའོ། མཐར་ལམ་ཐོབ་ཏུ་ཉེ་བ་ནི་སྒྲུབ་པ་ཆེན་པོའོ། །དེ་
ཉིད་ལས། བྱང་ཆུབ་སེམས་རྟོགས་འགྲུབ་པ་ནི། །བསྙེན་པའི་དམ་པ་ ཡིན་
པའི་ཕྱིར། །སེམས་ཆོས་སྙིང་ རྗེ་ཡན་ཆད་དོ། །ཕྱག་རྒྱ་གསལ་བ་ཉེ་བསྙེན་པ། །
དེ་ ཕྱིར་ གཅིག་དང་ སྤྲོས་ པའོ། །བསྒྲུབ་ པ་ཉིད་ནི་བར་ཆད་མེད། །དུས་ཀྱི་
ཚོགས་ མཐས་ སྒྲུབ་ཆེན་ ལེན། །ཞེས་སོ། །གཉིས་པ་སྒྲུབ་ པའི་བསྙེན་སྒྲུབ་
བཞི་ནི། སྒྲུབ་པའི་ཤོམས་འབྲེལ་ཀ་དང་བཅས་པ་བསྙེན་པ། ཟླ་བ་གཅིག་
སྒྲུབ་པའི་དབང་དུ་བྱས་ན་ཟླ་ཕྱེད་ཉེ་བའི་བསྙེན་པ། བཅོ་ལྔ་མན་ཆད་ཀྱི་ཞག་
བཅུ་བཞི་སྒྲུབ་པ། ནུབ་ཐ་མ་དངོས་གྲུབ་ལེན་ཁ་མ་ནི་སྒྲུབ་པ་ཆེན་པོའོ། །
ཡང་དེ་ལ་ཟླ་ཞག་ཕྱེད་ཉེར་བསྙེན། །ལྷ་གསལ་འཕྲོ་འདུ་སྣོད་དུ་རུང་། །བཅོ་
ལྔ་མར་ཕྱེད་སྒྲུབ་པ་སྟེ། །འཕྲོ་འདུ་བསྣོལ་མས་བསྒྲུབ་པར་བྱ། །ཞེས་སོ། །
་ གསུམ་པ་སྦྱོར་བའི་བསྙེན་སྒྲུབ་བཞི་ནི། ཡུམ་མཚན་ལྡན་བཙལ་ནས་
ཆས་སུ་ཞུགས་པ་བསྙེན་པ། འདོད་པའི་བདེ་བ་རྒྱས་པར་བྱེད་པ་ཉེ་བའི་
བསྙེན་པ། ཕྱག་རྒྱ་བཞིའི་རོལ་པ་སྒྲུབ་པ། བྱང་ཆུབ་ཀྱི་སེམས་མཁར་ཕབ་སྟེ་
སེམས་ལྔ་རིམ་པར་སྐྱེ་བ་སྒྲུབ་པ་ཆེན་པོའོ། །བཞི་པ་ཉེ་བའི་བསྙེན་སྒྲུབ་བཞི་
ནི། སེམས་ཉིད་རང་ལ་ཡོད་པས་བསྙེན་པ། གཞན་ནས་མི་ཚོལ་བས་ཉེ་བའི་
བསྙེན་པ། སྙིང་པོ་རྙེད་པས་སྒྲུབ་པ། རང་ གསལ་གོམས་པས་སྒྲུབ་པ་ཆེན་
པོའོ། དེ་དག་ནི་ཞི་བ་དང་། ཁྲོ་བོའི་དཀྱིལ་འཁོར་གང་སྒྲུབ་ཀྱང་ཤེས་པར་
བྱའོ། །སྤྱོད་པ་ནི། སྒྲུབ་པའི་གྲོགས་སུ་གང་འགྱུར་བ་སྤྱོད་ཅིང་གཙོ་བོར་ཨ་
-173-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ལི་ཀ་ལིའི་འབྱོར་པ་ལ་སྤྱོད་པ་སྟེ། དེ་ཉིད་ལས། སྤྱོད་ལམ་ཡོ་བྱད་ལྔ་སྤྱོད་
ཅིང་། །གཙོ་བོར་དགོས་པ་གང་ཡིན་པ། །ཞེས་སོ། །འབྲས་བུ་ནི། དངོས་སུ་
མཐོང་ལམ་ལ་སྦྱོར་ལ། བརྒྱུད་ནས་ཡི་གེ་འཁོར་ལོའི་ས་ཐོབ་པའོ། །དེ་དག་
གིས་ལམ་བསྒྲུབ་པ་རྒྱ་ཆེར་བཤད་ཟིན་ཏོ། །གསུམ་པ་འབྲས་བུའི་རྣམ་པར་
བཞག་ པ་ ལ་ གཉིས་ཏེ། གནས་སྐབས་ ཀྱི་འབྲས་ བུ་ དང་། མཐར་ ཐུག་ གི་
འབྲས་བུའོ། །དང་པོ་ལ་གསུམ་སྟེ། རྣམ་སྨིན། ཚེ་དབང་། ཕྱག་རྒྱ་ཆེན་པོའི་
རིག་འཛིན་ནོ། །དང་པོ་ནི། རྣལ་འབྱོར་པས་ལམ་དུ་བསྐྱེད་རྫོགས་བསྒྲུབ་
པས་ལུས་ཐ་མལ་དུ་ཡོད་ལ། སེམས་ལྷའི་སྐུར་སྨིན་པ་སྟེ། རྒྱས་པ་ལས། རྒྱ་
མིག་རྒྱ་ས་ཇི་ལྟ་བར། །ཕྱག་རྒྱ་ཐོབ་ལ་མ་རེག་པའི། གཟུགས་རྫོགས་སྟོབས་
ཆེན་དེ་ཁོ་ན། །ཞེས་སོ། །དེའང་ཆོས་མཆོག་མ་ཐོབ་པར་ཤི་ན་བར་དོར་ཕྱག་
རྒྱ་ལ་སྦྱང་ནས་རིམ་གྱིས་འཚང་རྒྱ་སྟེ། ལམ་རིམ་ལས། གཅིག་དང་དུ་མའི་
རྣལ་འབྱོར་པ། །བརྟན་བྱ་ཉིད་པའམ་དེ་ཐོབ་ནས། །ཟླ་དྲུག་བཅུ་དྲུག་བསྙེན་
བསྒྲུབ་ཚེ། །རྡོ་རྗེའི་ལུས་སུ་མ་གྱུར་པར། །སྟོབས་ཆུང་རྐྱེན་དམན་ཞན་པའི་
ཕྱིར། །རྣམ་རྟོག་འབྱུང་བའི་ལྷག་ལུས་བཞག །རྡོ་ རྗེ་འཆང་སར་ རིག་པས་
འགྲོ། །ཞེས་སོ། ཆོས་ མཆོག་ ཐོབ་ནས་ ཚེ་ དབང་ ལ་ དངོས་ སུ་ སྦྱོར་ཏེ། དེ་
ལས། རྐྱེན་ གྱིས་བར་མ་ཆད་པ་ན། །དེ་ ཡང་ རྡོ་ རྗེའི་ལུས་སུ་སྦྱོར། །ཞེས་
སོ།།གཉིས་པ་ཚེ་དབང་རིག་འཛིན་ནི། ལམ་སྔ་མ་མཐར་ཕྱིན་པས་ལུས་དེ་
ཉིད་རྡོ་རྗེའི་སྐུ་གྲུབ་ནས་སྐྱེ་འཆི་མེད་ཅིང་། སེམས་འཕགས་པའི་ཡེ་ཤེས་དང་
པོ་ཐོབ་པ་སྟེ། ལམ་རིམ་ལས། དོན་མཐོང་འཇུག་པ་མཐར་ཕྱིན་པའི།།ཚོགས་
སྤྱོད་བསྒྲུབ་པའི་དངོས་གྲུབ་ཀྱིས། །ལུས་ཁམས་སྐྱེ་གནས་ཟག་པ་ཟད། །རྡོ་
-174-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
རྗེ་ལུས་གྱུར་ཚེ་ཡི་རིགས། །མཐོང་བའི་ཆོས་ལ་མྱ་ངན་འདས། །ལུས་མ་བོར་
བ་རྒྱལ་བའི་ས། །འཇིགས་པ་ཀུན་བྲལ་ཆོ་འཕྲུལ་རྫོགས། ཞེས་སོ། །རྣམ་པ་
ནི་སྔོན་ལྷ་མི་གང་ཡིན་དེར་སྣང་སྟེ། མི་དང་ལྷ་དང་ཚངས་པ་ཡི། སྐྱེ་བ་རྣམ་
དག་འཛིན་མོད་ཀྱང་། །ཁྱད་པར་ས་ལ་གནས་གྱུར་ཡིན། །ཞེས་སོ། །
གསུམ་པ་ཕྱག་རྒྱའི་རིག་འཛིན་ནི། སེམས་མཚན་མ་མེད་པར་ཕྱག་རྒྱ་
ཆེན་པོའི་རིག་པ་འཛིན་པ་སྟེ། ས་དང་པོ་སྐད་ཅིག་གཉིས་པ་ནས། བཅུ་པའི་
བར་ཏེ་བསྒོམ་ལམ་ཟག་མེད་ལ་གནས་ཤིང་། ལུས་དཀྱིལ་འཁོར་གྱི་གཙོ་བོ་
ཞི་ཁྲོ་ལོངས་སྤྱོད་རྫོགས་པའི་སྐུ་རིགས་ལྔའི་ཆ་ལུགས་སུ་སྣང་བྱེད་ཆུའི་ཟླ་བ་
ལྟ་བུར་གནས་ཏེ་རིམ་པ་ལྟར། མཉམ་པ་ཉིད་ལས་མི་གཡོ་ཞིང་། །ཟག་པ་
མེད་པ་བསྒོམ་པའི་ལམ། །ཞེས་པ་དང་། རང་སེམས་ཕྱག་རྒྱ་ཆེན་པོ་སྟེ། །
བསྒོམ་ པས་ གང་ ཡིན་ མངོན་ གྱུར་ སྐུ། །ཐུན་མོང་ མཆོག་ གི་ མཚན་ དཔེར་
ལྡན། །ལོངས་སྤྱོད་ གཉིས་ པ་ ཕྱག་རྒྱའི་རིགས། །རྡོ་ རྗེ་ འཁོར་ ལོ་ རིན་ཆེན་
དང་། །པདྨ་རལ་གྲིའི་རིག་འཛིན་འགྱུར། །ཞེས་སོ། །དེའང་གང་བསྒོམ་པའི་
རིགས་སུ་སྣང་བ་དང་། ཐུན་མོང་གི་མཚན་དཔེ་དང་། མཆོག་གི་མཚན་དཔེ་
འཁོར་གྱི་རྣམ་པས་བསྐོར་བར་སྣང་བ་དང་། ལོངས་སྐུ་ལ་གཉིས་ལས་ལམ་
སྣང་གི་ལོངས་སྐུ་ཐོབ་པས་ཕྱག་རྒྱ་ཆེན་པོའི་རིགས་ཡིན་ནོ། གཉིས་པ་མཐར་
ཐུག་གི་འབྲས་བུ་ནི། སློབ་པའི་ལམ་མཐར་ཕྱིན་ནས་མི་སློབ་པའི་ལམ་ལ་
གནས་པའི་ཕྱིར་མཐར་ལམ་མངོན་དུ་མཛད་ཅིང་། ཆོས་སྐུའི་ཤེས་རབ་སྤྲོས་
པའི་མཐའ་དང་བྲལ་བ་གནས་ལུགས་དོན་གྱི་ཡེ་ཤེས་དང་། ལོངས་སྐུའི་ཤེས་
རབ་དུག་ལྔ་ཡེ་ཤེས་སུ་ཤར་བ་རང་བྱུང་གི་ཡེ་ཤེས་དང་། སྤྲུལ་སྐུའི་ཤེས་རབ་
-175-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ ༢༥༽
ཇི་སྙེད་ཇི་ལྟ་མཁྱེན་ནས་ཕྲིན་ལས་ལྷུན་གྲུབ་ཀྱི་ཡེ་ཤེས་གསུམ་ལ་མངའ་
བརྙེས་ཤིང་། ཆོས་ཐམས་ཅད་ལ་མངའ་དབང་རྫོགས་པར་ལྷུན་གྱིས་གྲུབ་པ་
སྟེ། དེ་ཉིད་ལས། སྔ་མའི་རིགས་ལས་མཐུ་རྫོགས་པས། །བཤད་པ་བཞིན་དུ་
དྲི་མ་སྦྱངས། །སངས་ རྒྱས་ ས་ ཡི་ཤེས་ རབ་ གསུམ། །ལྷུན་གྱིས་གྲུབ་པའི་
རིགས་སུ་འབྱུང་། །ཞེས་སོ། །འདི་ལ་ངོ་བོ་མདོར་བསྟན་པ་དང་། རང་བཞིན་
རྒྱས་པར་བཤད་པ་གཉིས་ལས། དང་པོ་ནི། སངས་རྒྱས་པ་དེའི་ཚེ། སྐུ་ལྔ།
གསུང་ལྔ། ཐུགས་ལྔ། ཡོན་ཏན་ལྔ། ཕྲིན་ལས་ལྔ་སྟེ་ཉི་ཤུ་རྩ་ལྔར་གནས་པ་
ལས། སྐུ་ལྔ་ནི། སྤངས་རྟོགས་ཀྱི་ཡོན་ཏན་མཐར་ཕྱིན་པའི་ཆ་ནས་མངོན་
པར་བྱང་ཆུབ་ཀྱི་སྐུ་དང་། དུས་གསུམ་འཕོ་འགྱུར་དང་འཇིག་འབྲལ་མེད་ཅིང་
རྟག་པས་མི་འགྱུར་རྡོ་རྗེའི་སྐུ་དང་། དབྱིངས་དང་ཡེ་ཤེས་གཉིས་སུ་མེད་པ་
སྤྲོས་པ་མཐའ་དག་ཞི་བས་ཆོས་ཀྱི་སྐུ་དང་། ལྷུན་སྟུག་པོ་བཀོད་པར་རང་སྣང་
དཀྱིལ་འཁོར་དུ་རྫོགས་པས་ལོངས་སྤྱོད་རྫོགས་པའི་སྐུ་དང་། གདུལ་བྱ་གང་
འདུལ་དུ་སྣང་བས་སྤྲུལ་པའི་སྐུ་སྟེ། དེ་ཚེ་ སྐུ་ལྔ་ ཀུན་ ཀྱང་ རྫོགས། །ཞེས་
སོ། །གསུང་ལྔ་ནི། སྐུ་དེ་དག་གི་གསུང་སྟེ་མངོན་བྱང་གི་གསུང་རང་བྱུང་གི་
ཡེ་ཤེས་ངོ་བོ་ཉིད་དུ་གསལ་བ། རྡོ་རྗེའི་གསུང་གྲགས་སྟོང་དབྱེར་མེད་འདུས་
མ་བྱས་པ། ཆོས་སྐུའི་གསུང་སྐྱེ་མེད་སྨྲ་བསམ་བརྗོད་ལས་འདས་པ། ལོངས་
སྐུའི་གསུང་དྭངས་གསལ་བརྡ་ཙམ་ཚིག་ལས་འདས་པ། སྤྲུལ་ སྐུའི་གསུང་
འགྲོ་བ་སོ་སོའི་སྐད་དུ་སྣང་བ་དེའང་ཚངས་པའི་དབྱངས་ལ་སོགས་པའི་ཡན་
ལག་དྲུག་ཅུ་ལྟ་བུ་སྟེ། སྔ་མ་ལས། གསུང་ལྔ་རང་བྱུང་ཡེ་ནས་སྣང་། །ཞེས་སོ།
ཐུགས་ལྔ་ནི། ཀུན་ལ་དབྱེར་མེད་དུ་ཁྱབ་པའི་ཡེ་ཤེས་ལྔ་སྟེ། དེ་ལས། ཐུགས་
-176-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ནི་རང་བྱུང་ཡེ་ཤེས་ལྔ། །ཞེས་སོ། །ཡོན་ཏན་ལྔ་ནི། རང་སྣང་ལོངས་སྐུའི་
སྣང་བ་ཆེན་པོ་སྟེ། དེའང་རང་རིག་པ་བྱང་ཆུབ་ཀྱི་སེམས་ཉིད་ཞིང་ཁམས་
དང་། གཞལ་ཡས་ཁང་དང་། འོད་ཟེར་དང་། གདན་ཁྲི་དང༌། དཀྱིལ་འཁོར་
གྱི་རྒྱན་ཕུན་སུམ་ཚོགས་པར་སྣང་བ་སྟེ། དེ་ལས། ལྷུན་རྫོགས་རིག་པ་རང་
སྣང་བ། །ཞིང་དང་གཞལ་ཡས་གདན་ཁྲི་རྒྱན། །འོད་ཟེར་དུ་མ་སྣང་བ་སྟེ། །
ཞེས་སོ། །ཕྲིན་ ལས་ ལྔ་ ནི། མཛད་ པ་ སྟེ། གདུལ་ བྱའི་ ཉོན་མོངས་ པ་ དང་
གནོད་འཚེ་ལ་སོགས་པ་སེལ་བས་ཞི་བ་དང་། བསོད་ནམས་དང་ཚེ་ལ་
སོགས་པ་འཕེལ་བར་མཛད་པས་རྒྱས་པ་དང་། བསྡུ་བ་བཞིས་འཁོར་དུ་སྡུད་
པས་དབང་དང་། བདུད་དང་གཤིན་རྗེ་ལ་སོགས་པ་ཚར་བཅད་པས་རྗེས་སུ་
འཛིན་པ་དྲག་པོ་དང་། གདུལ་བྱ་དང་འཚམས་པར་གང་ལ་གང་འདུལ་གྱི་
མཛད་པ་ལ་རྩོལ་བ་མེད་པར་དེ་དང་དེར་འབྱུང་བས་ལྷུན་གྱིས་གྲུབ་པའི་ཕྲིན་
ལས་ཏེ། དེ་ཉིད་ལས། གདུལ་བྱའི་བྱ་བ་ཐ་དད་པས། །ཞི་དབང་དྲག་རྒྱས་
ལྷུན་གྱིས་གྲུབ། །གང་ལ་འཚམས་པར་འདུལ་མཛད་དེ། །ཞེས་སོ། །
གཉིས་ པ་ རང་ བཞིན་ རྒྱས་ པར་ བཤད་ པ་ ལ་ གསུམ་ སྟེ། རྟེན་ སྐུ།
བརྟེན་པ་ཡེ་ཤེས། མཛད་པ་འཕྲིན་ལས་ཀྱི་རང་ བཞིན་རྒྱས་པར་བཤད་
པའོ། །དང་པོ་ལ་གསུམ་ལས། ཆོས་ཀྱི་སྐུ་ནི་དབྱིངས་དང་ཡེ་ཤེས་རོ་གཅིག་
ཏུ་ གྱུར་ པའི་ གནས་སྐབས་ན་ སེམས་ཉིད་སྤྲོས་པ་དང་ བྲལ་བའི་ངང་དུ།
སེམས་སེམས་བྱུང་གི་འཇུག་པ་མཐའ་དག་ཞི་བས་གང་དུའང་འཛིན་པ་མེད་
པའི་ཡེ་ཤེས་ཤིན་ཏུ་ཕྲ་བའི་རང་བཞིན། གནམ་གང་གི་ཟླ་བ་དབྱིངས་སུ་ནུབ་
པ་ལྟར། ཡོད་པ་མ་ཡིན་ཏེ། རགས་པའི་རྣམ་པ་དང་འདིའོ་ཞེས་སངས་རྒྱས་
-177-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཀྱིས་ ཀྱང་མི་ གཟིགས་ པ་དང༌། མེད་པ་མ་ཡིན་ཏེ། ཕྲ་བའི་ཡེ་ཤེས་འཆར་
གཞིར་གནས་པ་དང་། གཉིས་དང་གཉིས་ཀ་མ་ཡིན་པའི་མཐའ་ཐམས་ཅད་
ལས་འདས་པའི་ཚུལ། འདི་ཉིད་ལས། གཅིག་དང་དུ་མ་བྲལ་བ་ཡི། །མཐའ་
དང་དབུས་མེད་དེ་བཞིན་ཉིད། །སངས་རྒྱས་ཀྱིས་ཀྱང་མི་གཟིགས་ཏེ། །རང་
བྱུང་ཡེ་ཤེས་གནས་མེད་སྣང་། །ཞེས་སོ། །ལོངས་ སྤྱོད་རྫོགས་པའི་ སྐུ་ནི།
དེའི་ངང་ལས་མ་གཡོས་བཞིན་དུ། རང་སྣང་ལྷུན་སྟུག་པོ་བཀོད་པའི་ཞིང་
ཁམས། ཡེ་ཤེས་རིན་པོ་ཆེའི་ངོ་བོ་ལས་ལྷུན་གྱིས་གྲུབ་པ། འོག་གཞི་ཞི་བ་
དང༌། སྟེང་གཞི་ཁྲོ་བོའི་དཀྱིལ་འཁོར་མཁའ་དབྱིངས་ཀྱི་འཐའ་དབུས་ཁྱབ་
པར་སྐུ་དང་ ཡེ་ཤེས་སུ་འཇའ་ཚོན་ལྟར་སྣང་བ་སྟེ། འདི་ ཉིད་ ལས། ཞིང་
ཁམས་བསམ་ཡས་རྣམ་དག་དང་། །རྒྱ་ དང་བྲལ་བའི་གཞལ་ཡས་ཁང་། །
འཁོར་ལོ་རྒྱན་དང་རོལ་མོའི་ཚོགས། །དཀྱིལ་འཁོར་མ་ལུས་བསམ་ཡས་
ཀུན། །མཐོང་ནས་ཉེ་བར་མཉེས་པ་དང་། །རྒྱ་ཆེན་གསུང་ལས་དོན་འབྱུང་
བའང་། །མཐུན་ པའི་ ཡེ་ཤེས་རང་སྣང་བའོ། །ཞེས་པ་དང་། རྒྱ་མཚོ་ལས།
རང་སྣང་རྒྱལ་བ་སེམས་སོགས་དང་། དང་པོའི་སངས་རྒྱས་ས་རྒྱལ་བ། །
སེམས་དཔའ་ཆེ་དང་འཇོམས་པ་ཆེ། །ཞེས་སོ། ཞིང་འདིར་སྟོན་པས་གསང་བ་
དག་ལ་བརྗོད་པ་མེད་བཞིན་དུ་རང་བྱུང་གི་དབྱིངས་སུ་སྣང་བས་སྒྱུ་འཕྲུལ་
གསུངས་ཏེ། དེ་ཉིད་ལས། འཁོར་ལོ་འབར་བའི་སྟེང་དབུས་སུ། །བདག་པོ་
ཀུན་བཟང་འཁོར་ལོ་བསྐོར། །སྐྱེས་བུ་བཀའ་སྡོད་མདུན་ན་གནས། །བརྗོད་
པ་མེད་པར་གོ་བར་མཛོད། །ཅེས་སོ། །སྤྲུལ་སྐུ་ནི། དེ་ཉིད་ཀྱི་སྣང་ཆ་ལས་
རང་བཞིན་སྤྲུལ་པ་དང་། འགྲོ་བ་འདུལ་བའི་སྤྲུལ་པའི་སྐུར་རང་སྣང་བས་
-178-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ། །
དོན་མཛད་དེ། དེའང་ས་བཅུའི་སེམས་དཔའ་ལ་ལོངས་སྐུར་སྣང་བས། མེ་
ལོང་དུ་བཞིན་གྱི་དྲི་མ་སྣང་བ་ལྟར་ལོངས་སྐུའི་ངོས་ལ་བལྟས་པས་ས་བཅུའི་
སེམས་དཔའ་སོ་སོའི་སྒྲིབ་པ་མཐོང་ནས་སྦྱོང་ཞིང་འོད་ཟེར་འགྱེད་པ་ཡིན་ཏེ།
འདི་ ཉིད་ ལས། འོག་མིན་བླ་མེད་གནས་མཆོག་ཏུ། །སྐུ་ནི་རྣམ་པར་སྣང་
མཛད་ ཚུལ། །བྱང་ ཆུབ་ སེམས་ དཔའི་ཚོགས་རྣམས་ལ། །དེ་བཞིན་ གསང་
མཆོག་མི་སྨྲ་སྟེ། །སྐུ་ཡིས་ཆོས་རྣམས་མཇལ་བར་སྟོན། །མེ་ལོང་བལྟས་པའི་
ཚུལ་ བཞིན་ དུ། །དངོས་ ཀྱི་ མདོག་ ངན་ ཐམས་ ཅད་ སེལ། །འཁོར་གྱིས་ དེ་
བཞིན་སྐུ་བལྟས་ན། །བྱང་ཆུབ་སྒྲིབ་པ་གཏིང་དཔག་མེད། །མེ་ལོང་བཞིན་དུ་
སྐུ་ལ་སྣང་། །དེ་ནས་ས་བཅུ་ རིམ་གྱིས་སྦྱང་། །བླ་མེད་བྱང་ཆུབ་ཡང་དག་
འཐོབ། །ཅེས་སོ། །འགྲོ་བ་འདུལ་བའི་སྤྲུལ་པའི་སྐུ་ནི། གདུལ་བྱ་སོ་སོའི་
མོས་པ་དང་གནས་རིས་དང་མཐུན་པ་དེ་ཁོ་ན་འདྲ་བ་ཡང་། སྤྲུལ་པ་བྱེ་བ་
བསམ་མི་ཁྱབ། །ཅེས་སོ། །བསྡུ་ན་འགྲོ་བ་རིགས་དྲུག་སྣང་བས། དེ་དག་གི་
འདུལ་བྱེད་ཐུབ་པ་དྲུག་སྣང་བ་སྟེ། འདི་ལས་ཐུགས་རྗེ་ཆེན་པོས་བྱིན་གྱིས་
བརླབས་ཞེས་བྱ་བའི་རིག་པའི་སྐྱེས་བུ་ཐུབ་པ་དྲུག ཅེས་སོ། །
གཉིས་པ་བརྟེན་པ་ཡེ་ཤེས་ལ་གསུམ་ལས། ཆོས་སྐུའི་ཡེ་ཤེས་ཟབ་
ཅིང་སྤྲོས་པ་དང་ བྲལ་བ་སྟེ། རྡོ་རྗེ་ལས། ཆོས་སྐུའི་ཡེ་ཤེས་བསམ་འདས་
བརྗོད་མེད་ངང་། །ཞེས་སོ། ལོངས་སྐུའི་ཡེ་ཤེས་ལ་ལྔ་སྟེ། སྟོང་ཉིད་བསམ་
ངོ་ལས་འདས་པ་ཇི་ལྟ་བའི་གནས་ལུགས་ཀྱི་ངང་ལ་བཞུགས་པ་ཆོས་ཀྱི་
དབྱིངས་ཀྱི་ཡེ་ཤེས། རང་གསལ་འགགས་པ་མེད་པ་མེ་ལོང་ལྟ་བུའི་ཡེ་ཤེས།
ཆོས་ཐམས་ཅད་ལྷུན་མཉམ་རྫོགས་པ་ཆེན་པོའི་ངང་ལས་མི་གཡོ་བ་མཉམ་པ་
-j79-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཉིད་ཀྱི་ཡེ་ཤེས། ཆོས་ཅན་ཇི་སྙེད་པ་མངོན་དུ་གྱུར་པ་སོ་སོར་རྟོགས་པའི་ཡེ་
ཤེས། གདུལ་བྱའི་དོན་གཉིས་འབད་མེད་དུ་རྫོགས་པ་བྱ་བ་གྲུབ་པའི་ཡེ་ཤེས་
ཏེ། རྒྱུད་བླ་མ་ལས། ཡེ་ཤེས་ཆེན་པོ་ལྔ་རྣམས་ཀྱང་། །ལྷུན་མཉམ་ངང་ལས་
མི་གཡོ་ཞིང་། །ཞེས་སོ། །སྤྲུལ་སྐུའི་ཡེ་ཤེས་ནི་གཉིས་ཏེ། ཤེས་བྱའི་གནས་
ལུགས་སྐྱེ་འགགས་མེད་པར་མཁྱེན་པ་ཇི་ལྟ་བ་ཆོས་ཉིད་གཟིགས་པའི་ཡེ་
ཤེས་དང་། ཆོས་ཅན་མ་འདྲེས་པར་ཇི་ལྟར་ཡིན་པ་བཞིན་གཟིགས་པ་ཇི་
སྙེད་ པ་ མཁྱེན་ པའི་ ཡེ་ཤེས་ཏེ། དེ་ ཉིད་ ལས། སྤྲུལ་ སྐུ་ ཇི་ བཞིན་ ཇི་ སྙེད་
གཟིགས། །ཞེས་སོ། ། །
གསུམ་པ་མཛད་པ་ ཕྲིན་ལས་ནི། གདུལ་ཡུལ་ སེམས་དཔའ་དང༌།
ཉན་རང་དང༌། སོ་སོའི་སྐྱེ་བོ་རྣམས་ནི་ནམ་མཁའི་མཐའ་དང་མཉམ་པའི་
འཇིག་རྟེན་དྲུག་གི་ཕྱོགས་བཅུ་ཐམས་ཅད་དུ། ལོངས་སྐུའི་ངང་ལས་སྤྲུལ་སྐུར་
སྣང་བས་འདུལ་བ་བཞིའི་ཚུལ་གྱིས་དོན་མཛད་དེ། སྐུ་བསོད་ནམས་ཆེན་
པོས་འདུལ་བ་སར་གནས་ལ་ལོངས་སྐུ་དང་། དེ་ལས་གཞན་པ་རྣམས་ལ་
སྤྲུལ་པའི་སྐུ་མཛད་པ་བཅུ་གཉིས་ལ་སོགས་པའི་རོལ་པས་གདུལ་བ་དང་།
ཐུགས་མངོན་པར་ཤེས་པ་ཆེན་པོས་འདུལ་བ་དོན་ཐམས་ཅད་མངོན་སུམ་དུ་
གྱུར་པས་འདུལ་བ་དང༌། བསམ་གྱིས་མི་ཁྱབ་པས་འདུལ་བ་རྫུ་འཕྲུལ་ལ་
སོགས་པའི་ཆོ་འཕྲུལ་བསམ་གྱིས་མི་ཁྱབ་པས་གདུལ་བ་དང་། གསུང་རིག་
པས་འདུལ་བ་ཐེག་པ་ལྔ་ཡི་ཆོས་ཀྱི་རྣམ་གྲངས་སྟོང་ཕྲག་བརྒྱད་ཅུ་རྩ་བཞིས་
གདུལ་བས་དོན་མཛད་དོ། །དེའང་དུས་ཇི་ཙམ་ཞིག་ཏུ་མཛད་ན། ནམ་མཁའི་
མཐའ་ཀླས་པའི་སེམས་ཅན་རྣམས་མ་གྲོལ་གྱི་བར་ལ་མཛད་པ་སྟེ། འདི་
-180-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
ལས། ཐུགས་ རྗེ་ཆེན་པོས་འབྲེལ་བས་ན། །འགྲོ་དྲུག་དུས་ གནས་མ་ལུས་
སྣང་། །ཞེས་པ་དང་། མངོན་རྟོགས་རྒྱན་ལས་ཀྱང་། གང་གིས་སྲིད་པ་ཇི་སྲིད་
བར། །འགྲོ་ལ་ཕན་པ་སྣ་ཚོགས་ དག །མཉམ་དུ་མཛད་པའི་ སྐུ་འདི་ནི། །
ཐུབ་པའི་སྤྲུལ་སྐུ་རྒྱུན་མི་འཆད། །དེ་བཞིན་འཁོར་བ་ཇི་སྲིད་འདིར། །ལས་ནི་
རྒྱུན་མི་འཆད་པར་འདོད། །ཅེས་པ་སྟེ། རྟག་པ་རྒྱུན་གྱི་འཁོར་ནམ་མཁའི་
དབྱིངས་དང་མཉམ་པའི་འགྲོ་བ་ལ། གནས་སྐབས་སུ་འཁོར་བའི་སྡུག་བསྔལ་
ལས་སྐྱོབ་ཅིང་བདེ་བ་ལ་འགོད་ལ། མཐར་ཐུག་བླ་ན་མེད་པའི་བྱང་ཆུབ་ལ་
འགོད་པའི་ཕྲིན་ལས་ཆེན་པོ་རང་བཞིན་ལྷུན་གྱིས་གྲུབ་པར་མཛད་དོ། །དེ་
དག་གིས་ནི་མཐར་ཕྱིན་པ་འབྲས་བུའི་དོན་ཏེ་སྤྱིའི་དོན་རྣམས་ལེགས་པར་
གཏན་ལ་ཕབ་ཟིན་ཏོ། །
་་དོན་གཉིས་པ་གཞུང་གི་དོན་རྒྱ་ཆེར་བཤད་པ་ལ་གསུམ་སྟེ། བརྗོད་བྱ་
རྟོགས་པའི་ཡན་ལག་ཏུ་མཚན་གྱི་དོན་བཤད་པ། བརྗོད་བྱ་ཉིད་གསལ་བར་
སྟོན་པ་གཞུང་གི་དོན་དངོས་བཤད་པ། ཡོངས་སུ་རྫོགས་པ་མཇུག་གི་དོན་
བཤད་པའོ། །ཞེས་པ་ལ་སོགས་པས་རྡོ་རྗེའི་གནས་རྣམས་གསལ་བར་བཤད་
ཅིང་། དེ་དག་གི་སྐབས་སུ། དོན་གྱི་འབྲེལ་འགོད་པ་སྦལ་བའི་འཕར་སྟངས་
ལྟ་བུ། ཚིག་གི་དོན་བཤད་པ་རུ་སྦལ་གྱི་འགྲོས་ལྟ་བུ། ངག་དོན་གྱི་སྐབས་
བསྡུ་བ་གླང་པོ་ཆེའི་འགྱིང་ལྟ་བུ་དང་གསུམ་གསུམ་གྱིས་བཤད་ཅིང་། ཚིག་
འབྲུ་གསལ་ཞིང་ཁོང་ལྷོད་ལ་དལ་ཆགས་པ། དཔེ་དང་དོན་གཉིས་འབྲེལ་ལ་
ཆུན་ཆེ་བ་སྟེ། ཡེ་ཤེས་དྲུག་ལྡན་གྱི་ཚུལ་དུ་བཤད་པ་ནི་གདམས་ངག་དམ་
པའོ། །ཆོས་ཚུལ་འདི་ནི་ཤིན་ཏུ་རྒྱ་ཆེན་ནམ་མཁའི་རང་བཞིན་འབྱམས་ཀླས་
-181-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཤིང་། །དཔག་མེད་བསམ་ཡས་ལྷུན་གྱིས་གྲུབ་ལ་ལེགས་བཤད་ཡིད་བཞིན་
སྤྲིན་ཚོགས་ཅན། །དོན་ཟབ་འབྲུག་སྒྲ་ཕྱོགས་ཀྱི་མཐར་ཁྱབ་ཕན་དང་བདེ་
བའི་ཆར་མངའ་བ། །རྡུལ་བྲལ་དྲི་མེད་རིམ་རྒྱས་བཤད་དེས་འགྲོ་ཀུན་བྱང་
ཆུབ་ མཆོག་ ཐོབ་ ཤོག །བདག་ བློའི་ ཡིད་མཁར་ རྣམ་ དཔྱོད་ རྟ་ བདུན་
ལེགས་བཤད་འོད་སྟོང་དྲྭ་བ་ཅན། །ཚིག་དོན་རྣམ་བཀྲའི་པད་ཚལ་ཁ་འབྱེད་
བློ་གསལ་རྐང་དྲུག་ཉེར་འཚོའི་གནས། །ཇི་སྙེད་ཇི་བཞིན་དོན་རྣམས་གསལ་
བས་ཐར་པའི་ལམ་བཟང་སྣང་བྱེད་ཅིང་། །ལོག་བློའི་མ་རིག་ཀུན་ཟུམ་པས་
ཡེ་ཤེས་སེམས་དཔའི་གཞིར་གྱུར་ཏོ། །ཆ་ཤས་གང་བའི་བློ་གྲོས་ནི། །སྟོན་
ཟླའི་ རྒྱུ་སྐར་ཕྲེང་བ་ཅན་། །གཞུང་ ལུགས་ ཀུ་མུཏ་ཁ་ འབྱེད་ པ། །རིང་ན་
གསལ་བས་རྣམ་པར་གྲགས། །གཏོང་ལ་དགའ་བ་དེ་དག་དགེ་བའི་མཚོ།།
ནམ་ཡང་སྦྱིན་པའི་ཆུ་རྒྱུན་མི་ཟད་ལྟར། །ཡོན་ཏན་རང་བཞིན་ཅན་རྣམས་
ཡིད་བཞིན་སྤྲིན། །རང་གཞན་དོན་གཉིས་འབྱོར་བའི་ཚོགས་མང་བ། །གང་
འདིར་བདག་བློའི་ཡིད་ཀྱི་པད་མཚོ་ལས། །བློ་གྲོས་ངུར་པ་ཤིན་ཏུ་སྙན་འདུ་
བས། །རྒྱུད་དོན་རྣམ་བཤད་ཟབ་མོའི་དར་དིར་སྒྲ། །བློ་གསལ་འདབ་གཤོག་
ཚོགས་ལ་ལེགས་པར་བསྒྲགས། །དགེ་བ་དེ་ཡིས་མ་ལུས་འགྲོ་ཀུན་དོན་
གཉིས་འབྱོར་བའི་སྙིང་པོ་ཅན། །རྒྱལ་བའི་གོ་འཕང་ཤིན་ཏུ་མཐའ་ཡས་ཡོན་
ཏན་ཀུན་རྫོགས་ཐོབ་པར་ཤོག །ལེགས་བཤད་མཆོག་འདི་མཁའ་དང་ཆུ་
མཚོ་ཡིད་བཞིན་དཔག་བསམ་དབང་པོ་ལྟར། །རྒྱ་ཆེ་རྒྱུན་རིང་གཞན་དོན་
ཕུན་ཚོགས་ཡིད་ལ་བསམ་པ་འགྲུབ་པར་ཤོག །གསང་བའི་སྙིང་པོ་དེ་ཁོ་ན་
ཉིད་ངེས་པའི་སྤྱི་དོན་ཡིད་ཀྱི་མུན་སེལ་ཞེས་བྱ་བ། ཡུལ་བྱང་ཕྱོགས་ཀྱི་རྒྱུད་
-182-



དཔལ་གསང་བ་སྙིང་པོའི་སྤྱི་དོན་ཡིད་ཀྱི་མུན་སེལ།
གངས་རིའི་རྒྱུད་ཀྱི་ར་བར་བྱུང་བའི་རྣལ་འབྱོར་པ་རྡོ་ རྗེ་གཟི་བརྗིད་ཀྱིས།
སྐལ་བཟང་གི་སློབ་མ་བློ་གྲོས་བཟང་པོ་དང་། དགེ་བའི་འབྱུང་གནས་ལ་
སོགས་པས་བསྐུལ་བའི་ངོར། སྔོན་གྱི་ཆོས་རྒྱལ་དམ་པས་བརྟེན་པའི་རི་ལྷུན་
མཐོ་ཞིང་ཡིད་དུ་འོང་བ། སྨན་དང་མེ་ཏོག་གི་འབྱུང་གནས། གངས་རི་ཐོད་
དཀར་གྱི་མགུལ། རྒྱ་ཤུག་གི་གནས་འདབས་ཡིད་དུ་འོང་བ་སྟེ་ཕུ་ཤུག་གསེབ་
ཙནྡན་གྱི་ནགས་ཁྲོད་ཆེན་པོར་ལེགས་པར་སྦྱར་བ་རྫོགས་སོ།། །།དགེའོ།། །།
-183-



༄༅། །དཔལ་གསང་བ་སྙིང་པོའི་རྒྱུད་ཀྱི་བསྡུས་པའི་དོན་མ་རིག་
པའི་མུན་པ་ཐམས་ཅད་སེལ་བ་བཞུགས།
བཅོམ་ལྡན་འདས་དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །དཔལ་
གསང་བའི་སྙིང་པོ་དེ་ཁོ་ན་ཉིད་ངེས་པའི་རྒྱུད་ཀྱི་རྒྱལ་པོ་སྒྱུ་འཕྲུལ་དྲྭ་བ་ལ་དོན་
རྣམ་པ་གསུམ་སྟེ། བརྗོད་བྱ་རྟོགས་པའི་ཡན་ལག་ཏུ་མཚན་གྱི་དོན་བཤད་པ།
བརྗོད་ བྱ་ ཉིད་ གསལ་བར་ སྟོན་པ་ རྒྱུད་ ཀྱི་དོན་དངོས་བཤད་པ། ཡོངས་ སུ་
རྫོགས་ པ་མཇུག་ གི་དོན་བཤད་པའོ། །དང་པོ་ལ་གཉིས་ཏེ། མཚན་གྱི་དོན་
དངོས་དང་། ཕྱག་གིས་མཆོད་པར་བརྗོད་པའོ། །རྒྱུད་དོན་དངོས་ལ་གསུམ་སྟེ།
གཞི་ལྷུན་གྲུབ་ཀྱི་དཀྱིལ་འཁོར། དེ་ལས་ཞི་ཁྲོ་གཉིས་ཀྱི་འཆར་ཚུལ། རྒྱུད་རྗེས་
འཇུག་ལ་གཏད་པའི་ཚུལ་ལོ། །དང་པོ་ལ་གསུམ་སྟེ། དབྱིངས་ལས་མ་གཡོས་
པར་རྡོ་རྗེ་དབྱིངས་ཀྱི་དཀྱིལ་འཁོར་བཀོད་ཚུལ། ཆོས་ཐམས་ཅད་ཡེ་ནས་སངས་
རྒྱས་པར་ཆེད་དུ་བརྗོད་ཚུལ། འཇིག་རྟེན་དུ་སྒྲོན་མ་བཀོད་དེ་ཆོས་ཐམས་ཅད་
གཏན་ལ་ཕབ་ཚུལ་ལོ། །དང་པོ་ལ་གསུམ་སྟེ། གླེང་གཞི་མདོར་བསྟན། རྒྱས་
པར་བཤད། རང་སྣང་དུ་དོན་བསྡུ་བའོ། །གཉིས་པ་ལ་གཉིས་ཏེ། ལོངས་སྐུའི་ངོ་
བོ་མདོར་ བསྟན་ པ་ དང་། དབྱེ་ བ་ རྒྱས་ པར་ བཤད་ པའོ། །དེ་ ལ་ གསུམ་ སྟེ།
གནས། སྟོན་ པ། འཁོར་ ཕུན་ སུམ་ ཚོགས་ པའོ། །གནས་ ལ་ གསུམ་ སྟེ། ཞིང་
ཁམས། གཞལ་ཡས་ཁང་། རྒྱན་དང་ཁྲི་བཀོད་པ་ཕུན་སུམ་ཚོགས་པའོ། །སྟོན་
པ་ལ་གཉིས་ཏེ། བཞུགས་ཚུལ་ཐུན་མོང་དུ་བསྟན་པ་དང་། ཡབ་ཡུམ་སོ་སོར་
-184-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ།
བཤད་ པའོ། །དེ་ ལ་ གསུམ་ སྟེ། རྒྱལ་ ཚབས་ ཀྱི་ ཡབ་ ལྔ། དེའི་ ཡུམ་ ལྔ། རང་
བཞིན་ཇི་ལྟར་བཞུགས་པའོ། །འཁོར་ལ་གསུམ། ནང་གི་སེམས་དཔའ་ཡབ་དང་
ཡུམ། ཕྱིའི་ སེམས་ དཔའ་ ཡབ་དང་ཡུམ། སྒོ་བ་ ཡབ་དང་ ཡུམ་མོ། །གསུམ་པ་
རང་སྣང་དུ་དོན་བསྡུ་བ་ལ་གཉིས་ཏེ། གང་གཉིས་པ་ཆོས་ཐམས་ཅད་ཡེ་ནས་
སངས་རྒྱུས་པར་ཆེད་དུ་བརྗོད་ཚུལ་ལ་གཉིས་ཏེ། ལ་བཀོད་པའི་ངོ་བོ། ཇི་ལྟར་
བཀོད་པའི་ཚུལ་ལོ། །ལེའུ་དང་པོའོ། །
དགོངས་པ་གླེང་བསླང་བ་དང༌། མ་རྟོགས་པའི་སེམས་ཅན་ལ་ཐུགས་རྗེ་
གཡོ་བའི་ཚུལ་ལོ། །དང་པོ་ལ་གསུམ་སྟེ། གླེང་བའི་རྒྱུ་དང་། གླེང་བ་དངོས་ཀྱིས་
ཡབ་ཀྱི་དགོངས་པ་གླེང་བསླང་བ་དང་། གླེང་བའི་རྒྱུ་དང༌། གླེང་བ་དངོས་ཀྱིས་
ཡུམ་གྱི་དགོངས་པ་གླེང་བསླང་བ་དང་། གླེང་བའི་རྒྱུ་དང་། གླེང་བ་དངོས་གྱིས་
གཉིས་སུ་མེད་པའི་དགོངས་པ་གླེང་བསླང་བའོ། །ཐུགས་རྗེ་གཡོ་ཚུལ་ལ་ལྔ་སྟེ།
གཞི་ཡེ་ནས་གསང་བས་སེམས་ཅན་གྱིས་མ་རྟོག་པ། མ་རིག་པའི་སེམས་ཅན་ལ་
ཐུགས་རྗེ་སྐྱེ་ཚུལ། བདག་ཏུ་བཟུང་བས་འཁོར་བར་འཁྲུལ་ཚུལ། འཁྲུལ་དུས་དེ་
བཞིན་ཉིད་ལས་མ་གཡོས་པའི་ཚུལ། ཡེ་ནས་གྲོལ་བའི་ཆོས་སྟོན་ཚུལ་ལོ། །
ལེའུ་གཉིས་པའོ། །
གསུམ་པ་འཇིག་རྟེན་དུ་སྒྲོན་མ་བཀོད་པ་ལ་གསུམ་སྟེ། དོན་གྱི་འབྲེལ་
འགོད། ཚིག་གི་དོན་བཤད། སྐབས་ཀྱི་དོན་བསྡུ་བའོ། །གཉིས་པ་ལ་གསུམ་སྟེ།
སྤྱིར་ བསྟན། བྱེ་བྲག་ཏུ་བཤད། དོན་བསྡུ་བའོ། དང་ པོ་ ལ་ གཉིས་ ཏེ། མདོར་
བསྟན་པ་དང་། རྒྱས་པར་བཤད་པའོ། གཉིས་པ་ལ་བཞི་སྟེ། བསོད་ནམས་ཆེན་
པོས་ འདུལ་ བ། མངོན་ པར་ ཤེས་ པས་ འདུལ་ བ། བསམ་ གྱིས་ མི་ ཁྱབ་ པས་
-185-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
འདུལ་ བ། ཐེག་ པ་ ལྔས་ འདུལ་ བའོ། །དེ་ ལ་ གསུམ་ སྟེ། ཐེག་ པའི་ དབྱེ་ བ།
གཉེན་པོར་གསུངས་ཚུལ། དེའི་དོན་བཤད་པའོ། །གཉིས་པ་བྱེ་བྲག་ཏུ་བཤད་པ་
ལ་གཉིས་ཏེ། འཁོར་བའི་རང་བཞིན་སྐྱེ་མེད་དུ་བསྟན་པ་དང་། ཆོས་ ཀྱི་རང་
བཞིན་བརྗོད་མེད་དུ་བསྟན་པའོ། །དང་པོ་ལ་དྲུག་སྟེ། འབྲེལ་འགོད་པ། འཁོར་
བར་འཁྲུལ་ཚུལ། རང་ བཞིན་ཆོས་ ཉིད་དུ་ བསྟན་ པ། འཁྲུལ་སྣང་ སེམས་ སུ་
བསྟན་པ་འཁྲུལ་རྟོག་རྩ་བྲལ་དུ་བསྟན་པ། རྣམ་ཤེས་ཡེ་ཤེས་སུ་བསྟན་པའོ། །
གཉིས་པ་ཆོས་ཀྱི་རང་བཞིན་བརྗོད་མེད་དུ་བསྟན་པ་ལ་དྲུག་སྟེ། ཐེག་པ་བཞིའི་
འབྲས་བུར་བསྟན་པ། རང་བཞིན་མེད་པའི་ཆོ་འཕྲུལ་དུ་བསྟན་པ། གང་ལ་གང་
འདུལ་དུ་བསྟན་པ། ཐེག་པ་ཀུན་གྱི་འཕྲོ་གཞིར་བསྟན་པ། མདོ་རྒྱུད་ཀུན་གྱི་སྤྱི་
འགྲེལ་དུ་བསྟན་པ། གནས་ལུགས་བརྗོད་མེད་དུ་བསྟན་པའོ། །གསུམ་པ་དོན་
བསྡུ་བ་ལ་གཉིས་ཏེ། རང་སྣང་དུ་སྟོན་པའི་རྒྱུ་བརྗོད་པ་དང་། ཇི་ལྟར་བསྟན་པ་
དངོས་སོ། །གཉིས་པ་ལ་གཉིས། འཁྲུལ་སྣང་སེམས་ཀྱི་རང་སྣང་དུ་བསྟན་པ།
ཞིང་སྣང་ཡེ་ཤེས་ཀྱི་རང་སྣང་དུ་བསྟན་པའོ། །ལེའུ་གསུམ་པའོ། །
དོན་གཉིས་པ། དེ་ལས་ཞི་ཁྲོ་གཉིས་ཀྱི་འཆར་ཚུལ་བསྟན་པ་ལ་གཉིས་
ཏེ། ཞི་བ་ལྷུན་གྱིས་གྲུབ་པའི་དཀྱིལ་འཁོར་བསྟན་པ་དང༌། ཁྲོ་བོ་མངོན་པར་
འབྱུང་བའི་དཀྱིལ་འཁོར་བཤད་པའོ། །དང་པོ་ལ་གསུམ་སྟེ། གཞི་དཀྱིལ་འཁོར་
བསྐྱེད་ཅིང་དབང་བསྐུར་བ། ལམ་བསྐྱེད་པ་དང་རྫོགས་པའི་རིམ་པ་བསྒོམ་པ།
འབྲས་བུ་སྐུ་དང་ཡེ་ཤེས་ཀྱི་དཀྱིལ་འཁོར་ལ་བསྟོད་པའོ། །དང་པོ་ལ་གཉིས་ཏེ།
དཀྱིལ་འཁོར་གསུམ་གྱི་རང་ བཞིན་ སྤྱིར་བསྟན་པ་དང་། དབང་བསྐུར་བའི་
ཐབས་བྱེ་བྲག་ཏུ་བཤད་པའོ། །དང་པོ་ལ་གསུམ་སྟེ། རྒྱུ་ཡི་གེ་སྤྲིན་གྱི་དཀྱིལ་
-186-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ།
འཁོར། དེ་ལས་བྱུང་བའི་ཏིང་ངེ་འཛིན་གྱི་དཀྱིལ་འཁོར། དེ་གསལ་བར་བྱེད་པ་
གཟུགས་བརྙན་གྱི་དཀྱིལ་འཁོར་བསྟན་པའོ། །དང་པོ་ལ་གཉིས་ཏེ། ཡི་གེ་སྤྲིན་
གྱི་དཀྱིལ་ འཁོར་ དགོད་ པ་ དང༌། ཇི་ ལྟར་ བསྒྲུབ་ པའི་ རིམ་པའོ། །དང་ པོ་ ལ་
གསུམ་ སྟེ། དོན་ གྱི་ འབྲེལ་ འགོད། ཚིག་ གི་དོན་བཤད། སྐབས་ ཀྱི་ དོན་ བསྡུ་
བའོ། །གཉིས་པ་ལ་གསུམ་སྟེ། ཡི་གེའི་རང་བཞིན་སྤྱིར་བསྟན། ལྷ་དང་སྦྱར་ཏེ་
སོ་སོར་བཤད། དེའི་དོན་བསྡུ་བའོ། །དང་པོ་ལ་གསུམ་སྟེ། བསྒོམ་པའི་ཚུལ།
སྤྲོས་པའི་ཚུལ། གསུངས་པའི་ཚུལ་ལོ། །དང་པོ་ལ་གཉིས་ཏེ། དངོས་དང་། དེའི་
ཕན་ཡོན་ནོ། །སྤྲོས་ཚུལ་ལ་གཉིས་ཏེ། ཇི་ལྟར་སྤྲོས་པ་དང་། ངོ་མཚར་གྱི་ལྟས་
སོ། །གསུངས་ཚུལ་ལ་དྲུག་སྟེ། གསུངས་པའི་རྒྱུ་བརྗོད། ཆོས་ ཀྱི་སྐུར་བསྟན།
ལོངས་སྐུར་བསྟན། སྤྲུལ་སྐུར་བསྟན། དཀྱིལ་འཁོར་རྫོགས་ཚུལ་བསྟན། ངེས་
ཚིག་བཤད་པའོ། །བཞི་པ་ལ་གཉིས་ཏེ། ཚིག་གི་འབྱུང་ཁུངས་བསྟན་པ་དང་།
རོལ་པ་ སྤྲུལ་སྐུར་བསྟན་པའོ། །ངེས་ཚིག་ལ་གསུམ་སྟེ། སྐྱེ་བ་མེད་པ། ལྷུན་
གྱིས་གྲུབ་པ། གང་གིས་བཀོད་པའོ། །གཉིས་པ་ལྷ་དང་སྦྱར་ཏེ་བཤད་པ་ལ་
གསུམ་སྟེ། སྤྱིར་བསྟན་པ། བྱེ་བྲག་ཏུ་བཤད། དོན་བསྡུ་བའོ། །གཉིས་པ་ལ་ལྔ་
སྟེ། དབྱིངས་རིགས་ལྔ་ཡབ་ཡུམ། ནང་སེམས་སྒོ་བ། ཕྱི་སེམས་སྒོ་མ། ཡེ་ཤེས་
ཐུབ་པ། སྒོ་སྐྱོང་ཁྲོ་བོ་དང་བཅས་པའི་ཡི་གེའོ། །དང་པོ་ལ་གསུམ་སྟེ། ཀུན་ཏུ་
བཟང་མོའི་ཡི་གེ །རིགས་ལྔ་ཡབ་ཀྱི་ཡི་གེ རིགས་ལྔ་ཡུམ་གྱི་ཡི་གེའོ། །གཉིས་
པ་ལ་གཉིས་ཏེ། དབང་པོའི་སེམས་དཔའ་བཞི་ཐུགས་ཀྱི་སྒོ་བ་དང་བཅས་པའི་
ཡི་གེ་དང་། ཡུལ་གྱི་སེམས་མ་བཞི་སྐུ་ཡི་སྒོ་བ་དང་བཅས་པའི་ཡི་གེའོ། །གསུམ་
པ་ལ་གཉིས་ཏེ། སེམས་དཔའ་སྒོ་བ་དང་། སེམས་མ་སྒོ་མ་དང་བཅས་པའི་ཡི་
-187-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གེའོ། །བཞི་པ་ལ་གཉིས་ཏེ། ཡེ་ཤེས་ཀུན་ཏུ་བཟང་པོའི་ཡི་གེ་དང་། སྤྲུལ་སྐུ་
ཐུབ་པ་དྲུག་གི་ཡི་གེའོ། །ལྔ་པ་ལ་གཉིས་ཏེ། སྒོ་སྐྱོང་དང་། ཁྲོ་བོའི་ཡི་གེའོ། །
གསུམ་པ་དོན་བསྡུ་བ་ལ་གཉིས་ཏེ། ཇི་ལྟར་བྱུང་བ་དང་། བསྡུ་བ་དངོས་སོ། །
ལེའུ་བཞི་པའོ། ། །
གཉིས་པ་ ཇི་ ལྟར་ བསྒྲུབ་པའི་ རིམ་ པ་ ལ་ གསུམ་ སྟེ། དོན་ གྱི་འབྲེལ་
དགོད། ཚིག་གི་དོན་བཤད། སྐབས་ཀྱི་དོན་བསྡུ་བའོ། །གཉིས་པ་ལ་གསུམ་སྟེ།
གང་སྒྲུབ་པའི་དངོས་གྲུབ། ཡི་གེ་སྤྲིན་གྱི་རང་བཞིན། ཇི་ལྟར་སྒྲུབ་པའི་ཐབས་
སོ། །དང་པོ་ལ་བཞི་སྟེ། སེམས་ཉིད་རྩ་བར་བསྟན་པ། དེས་གྲུབ་པ་མཆོག་གི་
དངོས་གྲུབ། ཐུན་མོང་གི་དངོས་གྲུབ། འགྲུབ་པའི་དཔེའོ། །ཡི་གེ་སྤྲིན་གྱི་རང་
བཞིན་ལ་གཉིས་ཏེ། གང་གིས་སྒྲུབ་པ་དང་། ངོ་བོ་གང་བསྒྲུབ་པའོ། །ཇི་ལྟར་
སྒྲུབ་ པའི་ ཐབས་ ལ་ གསུམ་ སྟེ། བསྟན། བཤད། བསྡུ་ བའོ། ། བཤད་ པ་ ལ་
གཉིས་ཏེ། དམིགས་མེད་སྤྱིར་བསྟན་པ་དང་། བྱེ་བྲག་ཏུ་བཤད་པས་ཤེས་རབ་
སྟོང་པ་ཉིད། བསྐྱེད་རྫོགས་ལྷ་ཡི་ཏིང་ངེ་འཛིན་དང་། སྣང་སྲིད་ཀུན་ཏུ་བཟང་
པོའི་ཕྱག་རྒྱར་བཤད་པས་ཐབས་སྣང་བ་བསྒོམ་པའི་ཏིང་ངེ་འཛིན་ནོ། །ལེའུ་ལྔ་
པའོ། །
གཉིས་པ་ཏིང་ངེ་འཛིན་གྱི་དཀྱིལ་འཁོར་ལ་གཉིས་ཏེ། དབྱིངས་ཏིང་ངེ་
འཛིན་གྱི་དཀྱིལ་འཁོར་སྤྱིར་བསྟན་པ་དང་
། དེའི་ཡན་ལག་སྔགས་དང་ཕྱག་རྒྱའི་
དཀྱིལ་འཁོར་བྱེ་བྲག་ཏུ་བཤད་པའོ། །དང་པོ་ལ་གཉིས་ཏེ། དཀྱིལ་འཁོར་སྤྲོ་
བའི་ རྒྱུ་ བརྗོད་ པ་ དང་། འཕྲོས་ པའི་ དཀྱིལ་ འཁོར་ ཉིད་བཤད་པའོ། །དེ་ ལ་
གསུམ་ སྟེ། ལྷུན་གྱིས་གྲུབ་ པའི་ དཀྱིལ་ འཁོར་ སྤྱིར་བསྟན། ཏིང་ངེ་འཛིན་ གྱི་
-188-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ།
དཀྱིལ་འཁོར་བྱེ་བྲག་ཏུ་བཤད། ཡེ་ཤེས་ཆེན་པོའི་དཀྱིལ་འཁོར་དུ་དོན་བསྡུ་
བའོ། །གཉིས་པ་ལ་གཉིས་ཏེ། དཀྱིལ་འཁོར་དངོས་དང་། དེས་གྲུབ་པའི་འབྲས་
བུའོ། །དང་པོ་ལ་གཉིས་ཏེ། རྟེན་གཞལ་ཡས་ཁང་དང་། བརྟེན་པ་ལྷ་ཡི་དཀྱིལ་
འཁོར་རོ། །དང་པོ་ལ་གསུམ་སྟེ། གཞལ་ཡས་ཁང་། རྒྱན། གདན་ཁྲིའོ། །ལྷ་ཡི་
དཀྱིལ་ འཁོར་ ལ་ དྲུག་ སྟེ། བཞུགས་ ཚུལ། གང་ དུ་ བཞུགས། ཕྱག་ མཚན། སྐུ་
མདོག །རྣམ་ པ། འོད་ ཟེར་རོ། །གཉིས་ པ་ དེ་ སྒྲུབ་ པའི་ འབྲས་ བུ་ལ་བཞི་སྟེ།
སྐུའི་འཆར་ཚུལ། ཕྲིན་ལས་མཛད་ཚུལ། འགྲོ་བ་གྲོལ་ཚུལ། ལྟས་ཀྱི་སྣང་ཚུལ་
ལོ། །གཉིས་པ་ལ་གཉིས་ཏེ། གང་ལས་བྱུང་བའི་དབྱིངས་དང་། དེ་ལས་བྱུང་
བའི་ ཕྲིན་ ལས་ སོ། །དེ་ལ་བཞི་སྟེ། འགྲོ་དྲུག་ ཐ་མལ། ཉན་ ཐོས། རང་རྒྱལ།
སར་གནས་ལ་སྣང་ཚུལ་ལོ། །གསུམ་པ་གྲོལ་ཚུལ་ལ་གཉིས་ཏེ། རྒྱུ་ལམ་གྱིས་
སྒྲིབ་པ་སྦྱངས་ཚུལ་དང་། འབྲས་བུ་སྐུ་དང་ས་ཡི་ཐོབ་ཚུལ་ལོ། །དེ་ལ་གསུམ་སྟེ།
སྤྱིར་ བསྟན།བྱེ་བྲག་ཏུ་བཤད། དོན་བསྡུ་བའོ། །གསུམ་ པ་ ཡེ་ཤེས་ཆེན་པོའི་
དཀྱིལ་ འཁོར་ དུ་ དོན་ བསྡུ་ བ་ ལ་ གཉིས་ཏེ། ཇི་ ལྟར་ གསུངས་ པ་ དང་། གང་
གསུངས་པའོ། །ལེའུ་དྲུག་པའོ། ། །
གཉིས་པ་སྔགས་དང་ཕྱག་རྒྱའི་དཀྱིལ་འཁོར་བྱེ་བྲག་ཏུ་བཤད་པ་ལ་
གཉིས་ཏེ།གསུང་གསང་སྔགས་དང་། སྐུ་ཕྱག་རྒྱའི་དཀྱིལ་འཁོར་རོ། །དང་པོ་ལ་
གསུམ་ སྟེ། རྒྱུ་ བརྗོད། དངོས་ བསྟན། གཏན་ ལ་ དབབ་ པའོ། །གཉིས་ པ་ ལ་
གཉིས་ཏེ། དཀྱིལ་འཁོར་བསྐྱེད་པ་དང་། དབང་བསྐུར་བའི་སྔགས་སོ། །དང་པོ་
ལ་བཞི་སྟེ། གཞལ་ ཡས་ ཁང་། ལྷ། ཕྲིན་ ལས་ རྫོགས་ པའི་ སྔགས། ལྟས་ སྣང་
བའོ། །ལྷ་བསྐྱེད་པའི་སྔགས་ལ་དྲུག་སྟེ། རིགས་ལྔ་ཡབ་ཡུམ་ཐུགས་ཀྱི་སེམས་
-189-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
དཔའ་ཡབ་ཡུམ། སྒོ་བ་ཡབ་ཡུམ། ཀུན་ཏུ་བཟང་པོ་ཡབ་ཡུམ། ཐུབ་པ་དྲུག་གི་
སྔགས་སོ། །གསུམ་པ་ཕྲིན་ལས་ཀྱི་སྔགས་ལ་གསུམ་སྟེ། སྤྱན་དྲངས་ཞིང་བསྟིམ་
པ་དང་། རིག་པའི་མེ་ཏོག་དོར་བ་དང་། དངོས་གྲུབ་ཀྱི་དོན་དུ་གསོལ་བ་གདབ་
པའི་སྔགས་སོ། །གཉིས་པ་དབང་བསྐུར་བའི་སྔགས་ལ་གཉིས་ཏེ། གསུང་པའི་
ཚུལ་དང་། གང་གསུང་བའོ། །དེ་ལ་གསུམ་སྟེ། ཡེ་ཤེས་ལྔའི་སྔགས། བྱིན་གྱིས་
རློབ་པའི་སྔགས། བྱིན་རླབས་ཀྱི་སྣང་ཚུལ་ལོ། །གསུམ་པ་གཏན་ལ་དབབ་པ་ལ་
ལྔ་ སྟེ། ངོ༌ བོ་ བརྗོད་ མེད། རང་ བཞིན་ བསམ་ མེད། གནས་ ལུགས་ རྣམ་ དག
སྣང་ ལུགས་ མཆོག་ གྱུར། ཡིན་ ལུགས་ གདོད་མའོ། །དེ་ ལ་ གསུམ་ སྟེ། ངོ་ བོ་
གཅིག་ལས་མ་འདས་པ། རོལ་པ་སྣ་ཚོགས་སུ་འཆར་བ། གདུལ་བྱའི་མོས་པ་ལ་
སྣང་བའོ། །ལེའུ་བདུན་པའོ། །
གཉིས་པ་སྐུ་ཕྱག་རྒྱའི་དཀྱིལ་འཁོར་ལ་གཉིས་ཏེ། དཀྱིལ་འཁོར་སྤྲོ་བ་
དང༌། སྤྲོས་པའི་རང་བཞིན་ནོ། །དེ་ལ་གསུམ་སྟེ། གཞི་ལམ་འབྲས་བུ་ཕྱག་རྒྱའི་
དཀྱིལ་འཁོར་རོ། །གཉིས་པ་ལ་གསུམ་སྟེ། ཕྱག་རྒྱའི་རྒྱུ། སྤྱིའི་ཕྱག་རྒྱ། སོ་སོའི་
ཕྱག་རྒྱའོ། །དེ་ལ་ལྔ་སྟེ། རྣམ་སྣང་། མི་བསྐྱོད། རིན་འབྱུང་། འོད་དཔག་ མེད།
དོན་གྲུབ་ཡབ་ཡུམ་སྟེ་རིགས་ལྔ་ཡབ་ཡུམ། སེམས་དཔའ་ཡབ་ཡུམ། སྒོ་བ་ཡབ་
ཡུམ། ཐུབ་པ་དྲུག ཀུན་བཟང་ཡབ་ཡུམ་གྱི་ཕྱག་རྒྱའོ། །གསུམ་པ་འབྲས་བུ་ཕྱག་
རྒྱའི་དཀྱིལ་འཁོར་ལ་གསུམ་སྟེ། གནས་ལུགས་ཀྱི་ཕྱག་རྒྱ་སྤྱིར་བསྟན། སྣང་
བྱེད་ཀྱི་ཕྱག་རྒྱ་བྱེ་བྲག་ཏུ་བཤད། འབྲས་བུའི་ཕྱག་རྒྱས་མཛད་པའོ། །གཉིས་པ་
ལ་བཞི་སྟེ། བཞི་བཅུ་རྩ་གཉིས། སྟོང་། ཉི་ཁྲི་ཆིག་སྟོང་། བསམ་ཡས་ལྷུན་གྱིས་
གྲུབ་པའི་ཕྱག་རྒྱའོ། །གསུམ་པ་དོན་མཛད་ལ་ལྔ་སྟེ། སྣ་ཚོགས་སུ་སྤྲོས་པ། དེ་
-190-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ།
གཉིས་འགྲོ་ལ་སྣང་ཚུལ། སྣང་ཡང་གཅིག་ལས་མ་གཡོས་པ། གྲངས་ཚད་མེད་
པ། ཐམས་ཅད་ཕྱག་རྒྱ་ཆེན་པོའི་ངང་དུ་བསྟན་པའོ། །ལེའུ་བརྒྱད་པའོ། །
གསུམ་པ་དེ་གསལ་བར་བྱེད་པ་ གཟུགས་བརྙན་གྱི་དཀྱིལ་འཁོར་ལ་
གཉིས་ཏེ། གསུངས་ཚུལ་མདོར་ བསྟན་ པ་དང་། རང་བཞིན་རྒྱས་པར་བཤད་
པའོ། །དེ་ལ་གསུམ་སྟེ། རབ་མཆོག་དབང་། དམན་པ་རྡུལ་ཚོན། གང་དུ་དབང་
བསྐུར་ བའི་ དོན་ བསྡུ་བའོ། །དང་ པོ་ ལ་ གཉིས་ཏེ། ཡུམ་ གྱི་ དཀྱིལ་ འཁོར་དུ་
དབང་བསྐུར་བ་དང་། ཡབ་ཀྱི་དཀྱིལ་འཁོར་དུ་དབང་བསྐུར་བའོ། །དང་པོ་ལ་
གསུམ་སྟེ། དཀྱིལ་འཁོར་དགོད་ཅིང་མཆོད་པ། དབང་བསྐུར་བའོ། །དང་པོ་ལ་
གཉིས་ ཏེ། དཀྱིལ་ འཁོར་ དང༌། སྦྱིན་ སྲེག་ གོ །དཀྱིལ་ འཁོར་ ལ་ གཉིས་ ཏེ།
དཀྱིལ་འཁོར་ བྱ་དང་། མཆོད་པ་བཤམ་པའོ། །དང་པོ་ལ་ལྔ་སྟེ། གནས། ཚད།
ཐིག་བྲི་བ། མཚན་ མ་ དགོད་ པའོ། །གཉིས་ པ་ སྦྱིན་ སྲེག་ ལ་ གཉིས་ ཏེ། སྤྱིར་
བསྟན་པ་དང་། བྱེ་བྲག་ཏུ་བཤད་པའོ། །གཉིས་པ་མཆོད་པ་ལ་གཉིས་ཏེ། ཏིང་
ངེ་འཛིན་གྱི་མཆོད་པ་དང་། བདེ་བ་ཆེན་པོའི་མཆོད་པའོ། །དང་པོ་ཀུན་རྫོབ་སྒྱུ་
མའི་མཆོད་པ་དངོས་དང་། ཇི་ལྟར་འབུལ་བའི་ཚུལ་གྱིས་ཆོས་ཅན་གྱི་མཆོད་པ་
དང་
། ཆོས་ཉིད་དོན་དམ་པའི་མཆོད་པའོ། །གཉིས་པ་བདེ་བ་ཆེན་པོའི་མཆོད་པ་
ལ་གཉིས་ཏེ། ཐབས་དང་། ཤེས་རབ་བདེ་བ་ཆེན་པོའི་མཆོད་པའོ། །དང་པོ་ལ་
གཉིས་ཏེ། དངོས་དང་། ཕན་ཡོན་ནོ། །དེ་ལ་གཉིས་ཏེ། རྒྱལ་བ་མཉེས་པ་དང་
འགྲོ་བ་ཚིམ་པས་གནས་སྐབས་དང་། མཐར་ཐུག་གི་ཕན་ཡོན་ནོ། །གསུམ་པ་
དབང་བསྐུར་བ་ལ་གཉིས་ཏེ། འཇུག་པ་དང་། དབང་བསྐུར་བའོ། །དེ་ལ་གཉིས་
ཏེ། ཡོན་ འབུལ་ བ་ དང་། དབང་ བསྐུར་ བའོ། །གཉིས་ པ་ རྡུལ་ ཚོན་ དུ་ དབང་
-191-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༣༥༽
བསྐུར་བ་ལ་གསུམ་སྟེ། དཀྱིལ་འཁོར་བྲི་བ། བསྒྲུབ་པ། འབྲས་བུའོ། །དང་པོ་
ལ་གསུམ་སྟེ། དཀྱིལ་འཁོར་ཆུང་ངུ་དང་། འབྲིང་། ཆེན་པོ་ཐུན་མོང་དུ་བྲི་བའི་ཆོ་
གའོ། །དང་པོ་ལ་གཉིས་ཏེ། ས་ཆོག་དང༌། བྲི་བའོ། །གཉིས་པ་དཀྱིལ་འཁོར་
བསྒྲུབ་པ་ལ་གསུམ་སྟེ། དཀྱིལ་འཁོར་བསྐྱེད་པ། སྤྱན་དྲངས་པ། བསྟིམ་པའོ།
གསུམ་པ་འབྲས་བུ་ལ་གསུམ་སྟེ། དཔེ། དོན། གཞན་དོན་འབྱུང་བ་གསུམ་གྱིས་
གཞན་དོན་སེམས་ལས་འབྱུང་བའི་འཐད་པ་དང་། ཇི་ལྟར་བསྒྲུབ་པའི་ཐབས་
དང་། ཐབས་དེས་གྲུབ་པའི་འབྲས་བུའོ། །དེ་ལ་གཉིས་ཏེ། གནས་སྐབས་དང་།
མཐར་ཐུག་གི་འབྲས་བུའོ། །དེ་ལ་གསུམ་སྟེ། སྐུ་དང་ཡེ་ཤེས་སུ་གྲུབ་ཚུལ། ནང་
གསལ་ཆོས་སྐུར་བཞུགས་ཚུལ། སླར་ཡང་སྤྲུལ་སྐུ་འབྱུང་ཚུལ་ལོ། །ལེའུ་དགུ་
པའོ། །
གཉིས་པ་དབང་བསྐུར་བའི་ཐབས་བྱེ་བྲག་ཏུ་བཤད་པ་ལ་གཉིས་ཏེ།
འཇུག་པའི་ཚུལ་བསྟན་པ་དང་། དེའི་རང་བཞིན་རྒྱས་པར་བཤད་པའོ། །དེ་ལ་
གསུམ་ སྟེ། ནུས་ པ་ དང༌། ཕན་ པའི་ དབང་ དང་། ཕན་ ཡོན་ ནོ། །དང་ པོ་ ལ་
གསུམ་སྟེ། ཟབ་དབང་སྤྱིར་བསྟན། ནུས་དབང་བྱེ་བྲག་ཏུ་བཤད། དབང་དང་མི་
ལྡན་པའི་སྐྱོན་བསྟན་པའོ། །གཉིས་པ་ལ་ལྔ་སྟེ། ཏིང་ངེ་འཛིན་དང་རྗེས་གནང་
གི་ཉན་པའི་དབང་། ཏིང་ངེ་འཛིན་དང་རྗེས་གནང་གི་བསྒོམ་པའི་དབང་། ཏིང་
ངེ་འཛིན་དང་རྗེས་གནང་གི་ཕྲིན་ལས་ཀྱི་དབང་། ཏིང་ངེ་འཛིན་དང་རྗེས་གནང་
གི་འཆད་པའི་དབང་། ཏིང་ངེ་འཛིན་དང་རྗེས་གནང་གི་རྡོ་རྗེ་རྒྱལ་པོ་བཀའ་རབ་
འབྱམས་ཀྱི་དབང་ངོ༌། །གསུམ་པ་ཕན་ཡོན་ལ་གཉིས་ཏེ། གནས་སྐབས་དང་།
མཐར་ཐུག་གོ །ལེའུ་བཅུ་པའོ། །
ཆོ་
-192-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ། །
གཉིས་པ་ལམ་བསྐྱེད་རྫོགས་བསྒོམས་པ་གཉིས་ཏེ། བསྐྱེད་རིམ་དང་།།
རྫོགས་རིམ་མོ། །དང་པོ་ལ་གཉིས་ཏེ། ཚོགས་ཀྱི་དཀྱིལ་འཁོར་དང་། དེའི་ཡན་
ལག་ གོ །དང་ པོ་ ལ་ གསུམ་ སྟེ། དོན་ གྱི་ འབྲེལ་ འགོད། ཚིག་ གི་དོན་བཤད།
སྐབས་ཀྱི་དོན་བསྡུ་བའོ། །གཉིས་པ་ལ་གཉིས་ཏེ། གཞི་ལྷུན་གྱིས་གྲུབ་པའི་
དཀྱིལ་འཁོར་ཤེས་པར་བྱ་བ་དང་། ལམ་ཐབས་དང་ཤེས་རབ་ཀྱི་དཀྱིལ་འཁོར་
ཉམས་ སུ་ བླངས་བའོ། །དེ་ལ་གསུམ་སྟེ། ཅིར་སྣང་ཡེ་ཤེས་ཀྱི་དཀྱིལ་འཁོར།
རོལ་པ་ཚོགས་ཀྱི་དཀྱིལ་འཁོར། གང་སྒྲུབ་ཐབས་ཀྱི་ཡན་ལག་གོ །དང་པོ་ལ་
གཉིས་ཏེ། སྣང་སེམས་གཉིས་མེད་ཀྱི་དཀྱིལ་འཁོར་དང་། སྦྱོར་སྒྲོལ་གཉིས་མེད་
ཀྱི་དཀྱིལ་འཁོར་རོ། །དང་པོ་ལ་གསུམ་སྟེ། ཞི་བ་དང་ཁྲོ་བོས་འཛིན་བྱེད་ཡབ་
ཀྱི་དཀྱིལ་འཁོར། ཞི་བ་དང་ཁྲོ་བོས་གཟུང་ཡུལ་ཡུམ་གྱི་དཀྱིལ་འཁོར། རོལ་པ་
གཉིས་མེད་ཀྱི་དཀྱིལ་འཁོར་རོ། །སྦྱོར་སྒྲོལ་གཉིས་མེད་ལ་གསུམ་སྟེ། བདེ་ཆེན་
མཆོག་གི་དཀྱིལ་འཁོར། ཐབས་ཆེན་པོ་གསང་བའི་དཀྱིལ་འཁོར། ཡེ་ཤེས་སྒྱུ་
མའི་དཀྱིལ་འཁོར་རོ། །དང་པོ་ལ་གསུམ་སྟེ། སྦྱར་བའི་ཡུལ། ཚུལ་ཇི་ལྟར་སྦྱོར་
བ། དེའི་ཕན་ཡོན་ནོ། །ཐབས་ཆེན་པོ་གསང་བ་ལ་གསུམ་སྟེ། གང་བསྒྲལ་བའི་
ཡུལ། ཇི་ལྟར་སྒྲོལ་བའི་ཐབས། ཉེས་པས་མི་གོས་པའི་རྒྱུ་མཚན་ནོ། །གཉིས་པ་
རོལ་པ་ཚོགས་ཀྱི་དཀྱིལ་འཁོར་ལ་གཉིས་ཏེ། ཀུན་ཏུ་བཟང་པོ་དང་། དཀྱིལ་
འཁོར་སོ་སོའི་ཚོགས་མཆོད་དོ། །དང་པོ་ལ་གསུམ་སྟེ། རང་བཞིན་ཤེས་པར་བྱ་
བ། ཇི་ལྟར་སྒྲུབ་པའི་ཐབས། དེའི་འབྲས་བུའོ། །དཀྱིལ་འཁོར་སོ་སོ་ལ་གཉིས་
ཏེ། དཀྱིལ་འཁོར་དང༌། སྒྲུབ་པའོ། དང་པོ་ལ་གཉིས་ཏེ། ཚོམ་བུ་ལྔ་པ་གསུམ་
པ་གཅིག་པས་ཞི་བ་དང༌། ཁྲོ་བོའི་དཀྱིལ་འཁོར་རོ། །དེ་སྒྲུབ་པ་ལ་བཞི་སྟེ།
-193-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གང་ ཟག་ གང་ གིས་ དཀྱིལ་ འཁོར་ གང་ བསྒྲུབ་ པའི་ཚོམ་ བུ་ གཅིག་ པ་ དང་།
གསུམ་པ་དང༌། ལྔ་བ་དང་། རྡོ་རྗེ་དབྱིངས་ཀྱི་དཀྱིལ་འཁོར་ཇི་ལྟར་སྒྲུབ་པའོ། །
གསུམ་པ་གང་སྒྲུབ་ཐབས་ཀྱི་ཡན་ལག་ལ་གསུམ་སྟེ། ཏིང་ངེ་འཛིན་གྱི་ཡན་ལག
མཐུན་པ་ རྐྱེན་གྱི་ཡན་ལག འགྲུབ་པ་དུས་ཀྱི་ཡན་ལག་གོ །ལེའུ་བཅུ་གཅིག་
པའོ། །
གཉིས་པ་དེའི་ཡན་ལག་ལ་གསུམ་སྟེ། དོན་གྱི་འབྲེལ་འགོད། ཚིག་གི་
དོན་བཤད། སྐབས་ ཀྱི་དོན་བསྡུ་བའོ། །གཉིས་པ་ལ་གསུམ་སྟེ། སྤྱིར་བསྟན།
བྱེ་བྲག་ཏུ་བཤད། དོན་བསྡུ་བའོ། །དང་པོ་ལ་གཉིས་ཏེ། བསྟན་པ་དང་། བཤད་
པའོ། །དེ་ལ་ལྔ་སྟེ། བྲོ་གར་གྱི་ཏིང་ངེ་འཛིན་ཕན་ཡོན་དང་བཅས་པ། གླུའི་ཏིང་
ངེ་འཛིན། རྒྱན་གོས་ཀྱི། བཟའ་བཏུང་གི སྦྱོར་སྒྲོལ་གྱི་ཏིང་ངེ་འཛིན་ཕན་ཡོན་
དང་ བཅས་ པའོ། །གཉིས་པ་བྱེ་ བྲག་ཏུ་བཤད་ པ་ ལ་ གསུམ་ སྟེ། རིག་འཛིན་
འགྲུབ་པའི་རྒྱུ། དེས་གྲུབ་པ་གནས་སྐབས་ཀྱི་འབྲས་བུ། མཐར་ཐུག་གི་འབྲས་
བུའོ།།གསུམ་པ་དོན་བསྡུ་བ་ལ་གསུམ་སྟེ། ཀུན་ཏུ་བཟང་པོའི་བསྐྱེད་རྫོགས།
ཚུལ་དེས་དཀྱིལ་འཁོར་ཀུན་འགྲུབ་པ། ཕྲ་མོའི་ཉེས་པས་མི་གོས་པའོ། །ལེའུ་
བཅུ་གཉིས་པའོ། །
གཉིས་པ་རྫོགས་རིམ་ལ་གསུམ་སྟེ། དོན་གྱི་འབྲེལ་འགོད། ཚིག་གི་དོན་
བཤད། སྐབས་ཀྱི་དོན་བསྡུ་བའོ། །གཉིས་པ་ལ་གཉིས་ཏེ། སྤྱིར་བསྟན་པ་དང་།
བྱེ་བྲག་ཏུ་བཤད་པའོ། །དང་པོ་ལ་གསུམ་སྟེ། དོན་ངོས་བཟུང་། དེ་གང་གིས་
མཚོན། གང་ ལ་ གནས་ པའོ། །བྱེ་ བྲག་ཏུ་ བཤད་ པ་ ལ་ གསུམ་ སྟེ། ཟབ་ དོན་
དངོས། ཁྱད་ པར་ འཕགས་ ཚུལ། གདམས་ པའི་ སྣོད་བསྟན་ པའོ། །དང་པོ་ལ་
-194-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ།
གསུམ་སྟེ། མདོར་བསྟན། རྒྱས་པར་བཤད། དོན་བསྡུ་བའོ། །དང་པོ་ལ་གསུམ་
སྟེ། ཐབས་བསྐྱེད་པའི་རིམ་པ། ཤེས་རབ་རྫོགས་པའི་རིམ་པ། གཉིས་མེད་འོད་
གསལ་གྱི་རིམ་པའོ། །གཉིས་པ་རྒྱས་པར་བཤད་པ་ལ་གསུམ་སྟེ། ལྟ་བས་ཐག་
བཅད་ཅིང་སྒོམ་པས་ཉམས་སུ་བླང་བས་ཕྱི་བསྐྱེད་པའི་རིམ་པ་བསྟན་པ་དང་།
བསྒོམ་ཚུལ་དང་འབྲས་བུའི་སྒོ་ནས་ནང་རྫོགས་པའི་རིམ་པ་བསྟན་པ་དང་། འོད་
གསལ་ངོས་བཟུང་ཞིང་དེ་ཉིད་ངོ་སྤྲད་པའི་འབྲས་བུའི་གསང་བ་འོད་གསལ་གྱི་
རིམ་པ་དང་སྦྱར་ཏེ་བསྟན་པའོ། །གཉིས་པ་ཁྱད་པར་འཕགས་ཚུལ་ལ་གསུམ་སྟེ།
གང་ཟག་གི་ཆེ་བ། ལམ་གྱི་ཆེ་བ། ཆེ་བ་དེ་ལས་གཞན་མེད་པའོ། །གསུམ་པ་
གདམས་ པའི་ སྣོད་ ལ་ གཉིས་ ཏེ། སྐལ་ ལྡན་ དང་། སྐལ་ མེད་ དོ། །ལེའུ་ བཅུ་
གསུམ་པའོ། །
གསུམ་པ་འབྲས་བུ་སྐུ་དང་ཡེ་ཤེས་ཀྱི་རང་བཞིན་ལ་བསྟོད་པ་ལ་གསུམ་
སྟེ། དོན་ གྱི་ འབྲེལ་ འགོད། ཚིག་ གི་དོན་བཤད། སྐབས་ ཀྱི་ དོན་བསྡུ་བའོ། །
གཉིས་པ་ལ་གཉིས་ཏེ། སྤྱིར་བསྟོད་པ་དང༌། བྱེ་བྲག་ཏུ་བསྟོད་པའོ། །དང་པོ་ལ་
ལྔ་ སྟེ། སྐུ། གསུང་། ཐུགས། ཡོན་ཏན། ཕྲིན་ ལས་ ལ་ བསྟོད་ པའོ། །ལེའུ་ བཅུ་
བཞི་པའོ། །
དོན་གཉིས་པ་ཁྲོ་བོ་མངོན་པར་འབྱུང་བའི་དཀྱིལ་འཁོར་བཤད་པ་ལ་
གསུམ་སྟེ། གཞི་ལྷུན་གྱིས་གྲུབ་པའི་རང་བཞིན། ལམ་ཇི་ལྟར་སྒྲུབ་པའི་ཐབས།
འབྲས་བུ་སྐུ་དང་ཡེ་ཤེས་ལ་བསྟོད་པའོ། །དང་པོ་ལ་གཉིས་ཏེ། གདུལ་བྱ་ལས་
ཀྱི་ཁྲོ་བོའི་བྱུང་ཚུལ་དང་། འདུལ་བྱེད་ཡེ་ཤེས་ཀྱི་ཁྲོ་བོས་བཏུལ་ཚུལ་ལོ། །དང་
པོ་ལ་གཉིས་ཏེ། དགོས་ཆེད་དྲི་བ་དང་། ལན་བཤད་པའོ། །དེ་ལ་གཉིས་ཏེ། རྒྱུ་
-195-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གང་གིས་བསྐྱེད་པ་དང་། འབྲས་བུ་གང་སྨིན་པའོ། །དེ་ལ་གཉིས་ཏེ། དམྱལ་བ་
དང་ཡི་དྭགས་སུ་སྐྱེས་པས་རྣམ་སྨིན་གྱི་འབྲས་བུ་སྡུག་བསྔལ་མྱོང་བ་དང་། རྒྱུ་
མཐུན་གྱི་འབྲས་བུ་གཞན་ལ་འཚེ་བའོ། །གཉིས་པ་ཡེ་ཤེས་ཀྱི་ཁྲོ་བོས་བཏུལ་
ཚུལ་ལ་གཉིས་ཏེ། གདུལ་བྱ་གཟིགས་ཚུལ་དང་། བཏུལ་བ་དངོས་སོ། །དེ་ལ་
གསུམ་སྟེ། ཆོ་འཕྲུལ་བཞིས་དྲེགས་པ་ཅན་ཟིལ་གྱིས་མནན་པ། ཕྲིན་ལས་དྲག་
པོས་གདུག་པ་ཅན་ཚར་བཅད་པ། ཐུགས་རྗེས་རྗེས་སུ་བཟུང་ནས་བཀའ་ལ་
བཏགས་པའི་ཚུལ་ལོ། །དང་པོ་ལ་གཉིས་ཏེ། རྒྱུ་ཏིང་ངེ་འཛིན་ལ་མཉམ་པར་
བཞག་པ་དང་
། དེ་ལས་ཆོ་འཕྲུལ་སྤྲོས་པའོ། །གཉིས་པ་ཚར་བཅད་པ་ལ་བཞི་
སྟེ། གཙོ་བོ་དང་འཁོར་བཀོད་པས་ཡེ་ཤེས་ཀྱི་དཀྱིལ་འཁོར་བཀོད་པ། དྲེགས་
པ་ཅན་རྔམ་སྒྲས་རྒོལ་བ་དང་དེ་བསྒྲལ་བས་ཕོ་རྒྱུད་དངོས་སུ་བསྒྲལ་བ། སྣོད་
དང་བཅུད་ཀྱི་འཇིག་རྟེན་བསྡུ་བ་དང་སྦྱོར་བ་ཆེན་པོའི་རོལ་པས་མོ་རྒྱུད་སྦྱོར་
བས་དགྱེས་པ། སྤྲོ་བའི་སྦྱོར་བ་དང་། མ་མོ་སྤྲོས་པ་དང༌། ཕྲ་མེན་སྤྲོས་པ་དང་
འཁོར་རྣམས་རང་གི་གནས་སུ་བཏང་བས་འཁོར་གྱི་དཀྱིལ་འཁོར་སྤྲོ་བའོ། །
གསུམ་པ་ཐུགས་རྗེས་བཟུང་བ་ལ་བཞི་སྟེ། རྒྱུའི་ཏིང་ངེ་འཛིན་ལ་མཉམ་པར་
བཞག་ནས། དྲེགས་པ་ཅན་ཕྱུང་སྟེ་ཁྲུས་བྱས་ཤིང་དཀྱིལ་འཁོར་གྱི་ཞལ་བསྟན་
པས་གནས་སྤར་ཏེ་དཀྱིལ་འཁོར་མཐོང་བའི་ཚུལ་བསྟན་པ་དང༌། སྟོང་ཁམས་
མཉམ་དུ་བཏུལ་བ་དང་། དཀྱིལ་འཁོར་གྱི་གདན་དུ་ཕུལ་བ་དང་། འཁོར་ཕུལ་
བ། དམ་བཅས་པ། དབང་མོ་འབངས་སུ་འོང་བས་དྲེགས་པ་ཅན་གྱི་འབངས་སུ་
ཁས་བླང་བ་དང་། དབང་བསྐུར་ཏེ་བཀའ་བསྒོ་བའོ། །ལེའུ་བཅོ་ལྔ་པའོ། །
གཉིས་པ་ལམ་ཇི་ལྟར་སྒྲུབ་པའི་ཐབས་ལ་ལྔ་སྟེ། ཐུགས་རྒྱུད་བསྐུལ་བ་
-196-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ།
གསང་སྔགས་ཀྱི་དཀྱིལ་འཁོར། དམིགས་པའི་རྟེན་གཟུགས་བརྙན་གྱི་དཀྱིལ་
འཁོར། ཇི་ལྟར་མཆོད་པའི་ཚུལ། དམ་ཚིག་གི་རིམ་པ། ཕྲིན་ལས་སྒྲུབ་པའོ། །
དང་པོ་ལ་གསུམ་སྟེ། མདོར་བསྟན། རྒྱས་བཤད། མཇུག་བསྡུ་བའོ། །གཉིས་པ་
ལ་ལྔ་སྟེ། གཙོ་བོ་ཡབ་ཡུམ། མ་མོ་བརྒྱད། ཕྲ་མེན་བརྒྱད། སྒོ་མ་བཞི། དབང་
མོ་ཉེར་བརྒྱད་བསྐྱེད་པས་ལྷ་བསྐྱེད་པའི་སྔགས་དང་། ཡེ་ཤེས་སྤྱན་དྲངས་པའི་
སྔགས་དང༌། རིག་ པའི་མེ་ཏོག་དོར་བའི་སྔགས་དང་། དངོས་གྲུབ་ཀྱི་དོན་དུ་
གསོལ་བ་གདབ་པའི་སྔགས་དང་། ཕྲིན་ལས་ཀྱི་དོན་དུ་གཏོར་མ་སྦྱིན་པའི་
སྔགས་སོ། །ལེའུ་བཅུ་དྲུག་པའོ། །
གཉིས་པ་དམིགས་པའི་རྟེན་གཟུགས་བརྙན་གྱི་དཀྱིལ་འཁོར་ལ་གསུམ་
སྟེ། རྒྱུ་སྤྱིར་བསྟན། རང་བཞིན་རྒྱས་པར་བཤད། ལྟས་སྣང་བའོ། །གཉིས་པ་ལ་
གཉིས་ཏེ། གཞལ་ཡས་ཁང་དང་། རྒྱན་དང་། གདན་ཁྲི་སྟེ་རྟེན་གཞལ་ཡས་ཁང་
དང་། བརྟེན་པ་ལྷ་ཡི་དཀྱིལ་འཁོར་རོ། །དེ་ལ་གཉིས་ཏེ། སྐུ་མདོག་ཞལ་ཕྱག་
གི་རྣམ་པ། རྒྱན་ཆ། གསུང་གི་ང་རོ། ཕྱག་མཚན་བཙུན་མོའི་སྦྱོར་ཚུལ་དང་
བཅས་པས་གཙོ་བོའི་བཞུགས་ཚུལ་དང་། ཁྲོ་མོ་ཉི་ཤུ་དང་དབང་མོ་ཉེར་བརྒྱད་
ཀྱིས་འཁོར་གྱི་བཀོད་པའོ། །ལེའུ་བཅུ་བདུན་པའོ། །
གསུམ་པ་ཇི་ལྟར་མཆོད་པའི་ཚུལ་ལ་གསུམ་སྟེ། དོན་གྱི་འབྲེལ་འགོད།
ཚིག་གི་དོན་བཤད། སྐབས་ཀྱི་དོན་བསྡུ་བའོ། །གཉིས་པ་ལ་གསུམ་སྟེ། སྒྲོལ་བ་
དང་སྦྱོར་བས་སྤྱིར་བསྟན། དམ་རྫས་བདུད་རྩི་དང་འདོད་ཡོན་རྒྱན་གྱི་མཆོད་
པས་བྱེ་བྲག་ཏུ་བཤད། ཐུན་མོང་དང་མཆོག་གི་དངོས་གྲུབ་འགྲུབ་བས་ཕན་ཡོན་
བསྟན་པའོ། །ལེའུ་བཅོ་བརྒྱད་པའོ། །
-197-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བཞི་པ་དམ་ཚིག་གི་རིམ་པ་ལ་གསུམ་སྟེ། དོན་གྱི་འབྲེལ་དགོད། ཚིག་
གི་དོན་བཤད། སྐབས་ཀྱི་དོན་བསྡུ་བའོ། །གཉིས་པ་ལ་གཉིས་ཏེ། དམ་ཚིག་
ཆེན་པོའི་ངོ་བོ་སྤྱིར་བསྟན་པ་དང་། བསྒྲུབ་བསྲུང་གི་རྣམ་བཞག་བྱེ་བྲག་ཏུ་
བཤད་ པའོ། །དང་ པོ་ ལ་ གསུམ་ ལས། གསང་ བའི་ དམ་ ཚིག་ གཞན་ ལས་
འཕགས་ཚུལ། དེར་འདུལ་སྡོམ་ཐམས་ཅད་འདུས་ཚུལ། དམ་ཚིག་དངོས་སོ། །
དེ་ལ་བཞི་སྟེ་སྲོག་གཅོད། མ་བྱིན་ལེན། རྫུན་སྨྲ། མི་ཚངས་སྤྱོད་དོ། གཉིས་པ་
བྱེ་བྲག་ཏུ་བཤད་པ་ལ་བཞི་སྟེ། ངོ་བོ་ངེས་ཚིག་དང་བཅས་པ། ཕན་ཡོན་ཉེས་
དམིགས་དང་བཅས་པ། རང་བཞིན་དབྱེ་བ་དང་བཅས་པ། ཕན་ཡོན་ཆེན་པོ་རྒྱ་
ཆེར་བཤད་པའོ། །དང་པོ་ལ་གཉིས་ཏེ། རྩ་བ་དང་མི་སྤང་ཞིང་དང་བླང་གི་ཡན་
ལག་སྟེ་ངོ་བོ་དང༌། རྩ་བ་དང་ཡན་ལག་གི་ངེས་ཚིག་གོ །གཉིས་པ་ཕན་ཡོན་
ཉེས་དམིགས་བཅས་པ་ལ་གཉིས་ཏེ། བསྲུང་བའི་ཕན་ཡོན་དང་། ཉམས་པའི་
ཉེས་དམིགས་སོ། །དེ་ལ་གཉིས་ཏེ། རྩ་བ་ཉམས་པའི་ ཉམས་ གྲིབ་གཞན་ལ་
གནོད་ཅིང་རང་ལ་འབྱུང་བ་དང་། ཡན་ལག་ཉམས་པའི་ཉེས་པའོ། །གསུམ་པ་
ལ་ གཉིས་ཏེ། རང་བཞིན་དང་། དབྱེ་བའོ། །དེ་ལ་གཉིས་ཏེ། རྩ་ བ་ དང་ ཡན་
ལག་གི་དབྱེ་བས་རྣམ་གྲངས་ཀྱི་དབྱེ་བ་དང་། ཆོས་ཅན་དང་ཆོད་ཉིད་མཐའ་མེད་
པས་དམ་ཚིག་བསམ་གྱིས་མི་ཁྱབ་པར་དབྱེ་བའོ། །བཞི་པ་ཕན་ཡོན་རྒྱ་ཆེར་
བཤད་པ་ལ་ལྔ་སྟེ། འཇིག་རྟེན་པས་བསྟོད་ཅིང་བསྐུར་བ། འཕགས་པས་བྱིན་
གྱིས་རློབ་པ། རྒྱལ་བའི་སྤྱོད་ཡུལ་ཐོབ་པ། འདུལ་ སྡོམ་ དམ་ ཚིག་ འདུས་ པ།
ཉམས་ཀྱང་གསོར་རུང་བའོ། །ལེའུ་བཅུ་དགུ་པའོ། །
ལྔ་པ་ཕྲིན་ལས་སྒྲུབ་པ་ལ་གསུམ་སྟེ། དོན་གྱི་འབྲེལ་འགོད། ཚིག་གི་
-198-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ།
དོན་བཤད། སྐབས་ ཀྱི་དོན་བསྡུ་བའོ། །གཉིས་པ་ལ་གསུམ་སྟེ། སྤྱིར་བསྟན།
བྱེ་བྲག་ཏུ་བཤད། ཁྱད་ པར་ གཞན་ སྨོས་པའོ། །དང་ པོ་ ལ་ བཞི་ སྟེ། དྲག་པོ།
དབང་། རྒྱས་པ། ཞི་བའོ། །དང་པོ་ལ་གསུམ་སྟེ། སྲེག་པ་མེ་ཡི་ལས། གདབ་པ་
ཕུར་ བུའི་ ལས། མནན་ པ་ བྲོ་ཡི་ ལས་སོ། །དབང་ལ་གསུམ་སྟེ། སྲེག །གདབ།
མནན་ པའོ། །རྒྱས་ པ་ ལ་ གསུམ་ སྟེ། སྲེག །གདབ། མནན་ པའོ། །ཞི་ བ་ ལ་
གསུམ་ སྟེ། སྲེག །གདབ། མནན་ པའོ། །གཉིས་ པ་ བྱེ་ བྲག་ ཏུ་ བཤད་ པ་ ལ་
གཉིས་ ཏེ། དམ་ ཅན་ ལ་ བཀའ་ བསྒོ་ བ་ དང༌། བྲོ་ གར་ གྱི་ ཕན་ ཡོན་ བསྟན་
པའོ། །དང་པོ་ལ་གཉིས་ཏེ། བཀའ་བསྒོ་བའི་ཚུལ་དང་། བསྒོ་བ་དངོས་སོ། །
ཕན་ཡོན་ལ་གཉིས་ཏེ། དོན་ངོས་བཟུང་བ་དང་། དེ་རྒྱས་པར་བཤད་པའོ། །དེ་
ལ་བཞི་སྟེ། གཙོ་བོ་ལྔ་ཡི་བྲོ་གར་གྱི་ཕན་ཡོན། མ་མོ་བརྒྱད་ཀྱི༔ ཕྲ་མེན་བརྒྱད་
ཀྱི༴ དབང་མོ་ཉེར་བརྒྱད་ཀྱི་བྲོ་གར་གྱི་ཕན་ཡོན་ནོ། །གསུམ་པ་ཁྱད་པར་གཞན་
སྨོས་པ་ལ་གཉིས་ཏེ། གནས་དང་། ཏིང་ངེ་འཛིན་ནོ། །ལེའུ་ཉི་ཤུ་པའོ། །
གསུམ་པ་འབྲས་བུ་སྐུ་དང་ཡེ་ཤེས་ལ་བསྟོད་པའི་ཚུལ་ལ་གཉིས་ཏེ།
བསྟོད་ ཚུལ་ མདོར་ བསྟན་ པ་ དང་། བསྟོད་ པ་ རྒྱས་ པར་ བཤད་པའོ། །དེ་ ལ་
གཉིས་ཏེ། རིགས་ལྔ་སྤྱིར་བསྟོད་པ་དང་། དཀྱིལ་འཁོར་གྱི་དབང་ཕྱུག་ལ་བྱེ་
བྲག་ ཏུ་ བསྟོད་ པའོ། །དང༌ པོ་ ལ་ ལྔ་ སྟེ། སྐུ་ ཡི། གསུང་ གི ཐུགས་ ཀྱི། ཡོན་
ཏནཀྱི། ཕྲིན་ལས་ཀྱི་རིགས་ལ་བསྟོད་པའོ། །ལེའུ་ཉེར་གཅིག་པའོ། །
དོན་གསུམ་པ་རྒྱུད་རྗེས་འཇུག་ལ་གཏད་པའི་ཚུལ་ལ་གསུམ་སྟེ། དོན་གྱི་
འབྲེལ་ འགོད།ཚིག་ གི་དོན་བཤད། སྐབས་ ཀྱི་དོན་བསྡུ་བའོ། །གཉིས་ པ་ ལ་
གཉིས་ཏེ། ལམ་ཀུན་གྱི་འབྲས་བུར་གདམས་པ་དང་། གསང་བ་ཀུན་གྱི་མཆོག་
-199-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཏུ་གདམས་པའོ། །དང་པོ་ལ་གཉིས་ཏེ། གདམས་བྱ་རྒྱུད་ཀྱི་རང་བཞིན་དང་།
གང་ལ་གདམས་པ་སྣོད་ཀྱི་ཆེ་བའོ། །དང་པོ་ལ་གསུམ་སྟེ། འབྲས་རྒྱུད་དངོས་
བསྟན། ལམ་གཞན་དེའི་རྐང་སྟེགས་སུ་བསྟན། རྣམ་གྲངས་གཞན་གསུངས་པའི་
དགོངས་པ་བསྟན་པའོ། །གཉིས་པ་གསང་བ་ཀུན་གྱི་མཆོག་ཏུ་གདམས་པ་ལ་
གཉིས་ཏེ། གསང་དོན་དངོས་དང་། དེ་འཛིན་པའི་གང་ཟག་ལུང་བསྟན་པའོ། །
གསུམ་པ་སྐབས་ཀྱི་དོན་བསྡུ་བ་ལ་གཉིས་ཏེ། རང་སྣང་ལ་དགྱེས་པ་དང་། རང་
སྣང་གདོད་མའི་དབྱིངས་དེ་ཉིད་དུ་འཕོ་འགྱུར་མེད་པར་བཞུགས་ཚུལ་ལོ། །ལེའུ་
ཉི་ཤུ་རྩ་གཉིས་པའོ། །
སྤྱི་དོན་གསུམ་པ་ཡོངས་སུ་རྫོགས་པ་མཇུག་གི་དོན་ལ་གསུམ་སྟེ། རྒྱུད་
གང་གི་ཁོངས་སུ་གཏོགས་པ་དང་། ལེ་ལག་གང་ཡིན་པ། འབྲས་བུ་མཆོག་ཏུ་
གྱུར་པའོ། །བདག་བློའི་ཡིད་ཀྱི་པདྨོའི་ཁང་བཟང་དུ། །རྒྱུད་དོན་སྒྱུ་འཕྲུལ་ཉི་
ཟེར་གསལ་བ་ཡིས། །བསྡུས་འགྲེལ་འདབ་སྟོང་གེ་སར་རྒྱས་གྱུར་པ། །དེ་ཡིས་
བློ་གསལ་རྐང་དྲུག་དགའ་བར་མཛོད། །དགེ་བ་དེ་ཡིས་བདག་དང་འགྲོ་བ་ཀུན།
མ་ལུས་ཉེར་ཞི་གདོད་མའི་མཁའ་དབྱིངས་སུ། །གསང་བའི་སྙིང་པོ་དམ་པས་
ལེགས་གཞོལ་ཏེ། །སྐུ་དང་ཡེ་ཤེས་འདུ་འབྲལ་མེད་པར་ཤོག །གང་འདིར་
བདག་བློ་ནགས་རིའི་ཁྲོད་དགའ་ཞིང་། །སྤྲོས་པས་སྐྱོ་ལ་ཏིང་འཛིན་ལྷུར་ལེན་
ནའང་། །ཡང་ ཡང་ བསྐུལ་ ཕྱིར་ སྙིང་ རྗེའི་རླབས་ གཡོ་བས། །ཕྱི་ རབས་ དོན་
འགྱུར་སྙམ་ནས་འདི་བརྩམས་སོ། །མིག་ལྡན་རྣམས་ཀྱི་གཟུ་བོའི་བློས་སྦྱར་
ཏེ། །ཇི་བཞིན་དོན་ཉིད་གཟིགས་པས་དགོངས་པར་འགྱུར། །ལུང་རིགས་མན་
ངག་རྣམ་བཀྲའི་ཚོགས་མང་བས། །ཅུང་ཟད་མི་འགལ་ལེགས་བཤད་སྤྲིན་ཕུང་
-200-



དཔལ་གསང་བ་སྙིང་པོའི་བསྡུས་དོན་མ་རིག་མུན་སེལ།
འཁྲིགས། །འདི་དོན་རྣམ་བཞིའི་ལེགས་པར་བསྟན་པ་ནི། །སྤྱི་དོན་ཡིད་མཁའི་
མུན་པ་སེལ་བ་དང་། །བསྡུས་དོན་མ་རིག་མུན་པ་སེལ་བ་དང་། །གཞུང་དོན་
ཕྱོགས་ བཅུའི་ མུན་ པ་ སེལ་ བ་ དང་། །ལམ་ རིམ་ ཡེ་ ཤེས་ སྒྲོན་ མ་ འབར་ བ་
སྟེ། །ཐེག་མཆོག་སྒྱུ་འཕྲུལ་ཚིག་དོན་གསལ་བ་ ཡིན། །རིན་ཆེན་མཆོག་ལས་
འདོད་དགུ་སྒྲུབ་པ་བཞིན། །རྒྱུད་དོན་མཆོག་ལས་ཐར་པ་བསྒྲུབ་པའི་ཕྱིར། །བློ་
མིག་མཆོག་ལས་ཕུན་ཚོགས་སྒྲུབ་པ་དང་། །ལེགས་བཤད་མཆོག་ལས་དོན་
གཉིས་སྒྲུབ་པར་མཛོད། །འདིར་ནི་སྐྱེ་བོ་དགའ་བ་རྣམ་མང་བས། །དད་ལྡན་
དོན་གཉེར་དགའ་བས་དགྱེས་པར་མཛོད། །དཔལ་གསང་བའི་སྙིང་པོ་དེ་ཁོ་ན་
ཉིད་ངེས་པའི་བསྡུས་དོན་མ་རིག་པའི་མུན་པ་ཐམས་ཅད་སེལ་བ་ཞེས་བྱ་བ།
ཐེག་པ་མཆོག་གི་རྣལ་འབྱོར་པ་རྡོ་རྗེ་གཟི་བརྗིད་ཀྱིས། གངས་རི་ཐོད་དཀར་དུ་
སྦྱར་བ་རྫོགས་སོ། །དགེའོ།། །།
-201-



༄༅། །སྡེ་འདུན་གྱི་དབང་ཆོག་ལག་ལེན་དང་
བཅས་པ་བཞུགས་སོ། །
བླ་མ་དང་ཡི་དམ་ལྷ་ལ་ཕྱག་འཚལ་ལོ། །འདིར་དམ་ཅན་སྡེ་བདུན་གྱི་
རྗེས་ སུ་ གནང་བ་བྱེད་ པར་ འདོད་ པས། མཎྜལ་ དཔེའུ་ ཆུང་ ལྟར་ བྲིས་ ལ།
གཏོར་མ་དང་མཆོད་ པ་ སྒྲུབ་ ཐབས་ ལྟར་བཤམས་ ལ། སོ་ སོའི་ སྐུ་ གསུང་
ཐུགས་ཀྱི་མཚན་མ་དགོད། གྲལ་མ་ནོར་བར་བླ་མ་དང་སྔགས་སྲུང་དབུས།
ཤན་པ་ཤར། གཟའ་ལྷོ། གནོད། ནས་ ཀྱིས་ཆོས་འབྱུང་བསྣོལ་མ་བྲི། སྦྱིན་
ནུབ། དམ་ཅན་བྱང་། ལེགས་ལྡན་ལྕམ་དྲལ་བྱང་ཤར་དུ་བཤམ། གཞན་ཡང་
ཚོགས་ཀྱི་མཆོད་པ། གཏོར་མ། སྤྱན་གཟིགས་ལ་སོགས་པ་སྒྲུབ་ཐབས་ལྟར་
བཤམ། རྗེས་ གནང་གི་ ཐོད་ པ། བཤོས་ བུ། རི་ རབ། བ་ དན། རྒྱལ་ མཚན།
སྙིང་ ཕྲེང༌ ། མཆོད་ གཏོར། ཐུན་ རྫས། རཀྟ། ཡུངས་ ཀར། ཕུར་པ། རལ་གྲི་
རྣམས་ཚོགས་པར་བྱའོ། །
དངོས་ གཞིའི་ ཕྲིན་ ལས་ དངོས་གྲུབ་ འབྱུང་ གཏེར་ རམ། དཔག་བསམ་
ལྗོན་ཤིང་ལྟར་རྒྱས་པར་བྱའོ། །དེ་ནས་སློབ་མ་གཅིག་ལས་མང་བར་སྤེལ་དུ་
མི་རུང་བས། ཁྲུས་བྱ། ཡོན་ཕུལ་ལ་ཐལ་མོ་སྦྱར་ཏེ། བླ་མ་ཀུན་ཏུ་བཟང་
པོའམ་ཆེ་མཆོག་ཐོད་ཕྲེང་རྩལ་གང་ཡིན་དུ་མོས་ལ། གསོལ་བ་གདབ་པ་ནི།
ཨེ་ མ་ སློབ་ དཔོན་ དགོངས་ སུ་ གསོལ། །བདག་ ནི་བསྟན་ པ་ བསྲུང་ བྱའི་
ཕྱིར། །བདེ་བར་གཤེགས་པས་བཀའ་བསྒོས་པ། །དྲེགས་ པ་ མཐུ་ཡི་དབང་
- 202-



སྡེ་འདུན་གྱི་དབང་ཆོག་ལག་ལེན་དང་བཅས་པ།
བསྐུར་ཞུ། །ཞེས་ལན་གསུམ་བརྗོད་ལ། །སློབ་ དཔོན་ གྱིས། ཚུར་ཤོག་ སྐལ་
ལྡན་རིགས་ཀྱི་བུ། །བསྟན་པ་བསྲུང་བར་དགོངས་པ་ལེགས། །དྲག་སྔགས་
མཐུ་ཡི་དབང་བསྐུར་ གྱིས། །སངས་རྒྱས་བསྟན་པ་ཐུབ་པར་སྲུངས། །ཞེས་
པས་ལྕེ་ ལ་ དམ་ཆུ་བཞག་ལ། །འདི་ནི་ཁྱོད་ཀྱི་དམྱལ་བའི་ཆུ། །དམ་ཚིག་
འདས་ན་སྲེག་པར་བྱེད། །དམ་ཚིག་བསྲུང་ན་དངོས་གྲུབ་ཐོབ། །ཅེས་པས་
བྱིན་ནོ། །དེ་ནས་དབང་བསྐུར་བ་ནི། གཏོར་མ་རྣམས་ རང་ རང་གི་གཞལ་
ཡས་ཁང་དུ་མོས་པའི་ནང་དུ་རང་རང་གི་སྐུ་གཞུང་ལྟར་བསྐྱེད་ལ་བརྡ་སྤྲད་
ལ། །སློབ་མ་ཀུན་བཟང་ཆེ་མཆོག་གང་རུང་དུ་བསྒོམ་དུ་བཅུག་སྟེ། གཏོར་མ་
སྤྱི་བོར་བཞག་ལ། །
ཧཱུྃ། དཔལ་ལྡན་གཙོ་མོ་ཨེ་ཀཛ་ཊི་མ། །ཞལ་གཅིག་ཕྱག་གཉིས་རུ་ལུའི་
སྒྲ་སྐད་ སྒྲོགས། །ཀུན་ཏུ་བཟང་མོ་དབྱིངས་ཀྱི་མ་མོ་མཆོག །ལས་དང་ཡེ་
ཤེས་ཚོགས་ ཀྱི་རྗེ་མོ་ཆེ། །སྐལ་ལྡན་རིགས་ཀྱི་བུ་ལ་དབང་བསྐུར་བས། །
སྔགས་སྲུང་འགྲུབ་ཕྱེད་མཐུ་དབང་ཐོབ་པ་དང༌། །ཕྲིན་ལས་རྣམ་བཞི་ལྷུན་
གྱིས་གྲུབ་པར་ཤོག །ཨོཾ་མ་མ་ཨེ་ཀ་ཛ་ཊི་ཏྲག་རཀྵ་སྙིང་ཁ་རགློ་རུ་ལུ་རུ་ལུ་
ཧཱུཾ་ཧཱུཾ་ཧཱུཾ། ཀཱ་ཡ་བ་ལིཾ་ཏཾ་ཨ་བྷི་ཥིཉྩ་ཨོཾ། ཝཱ་ཀྲ་བ་ལིཾ་ཏ་ཨ་བྷི་ཥིཉྩ་ཨཱ ཙིཏྟ་བ་ལཾ་
ཏ་ ཨ་ བྷི་ ཥིཉྩ་ཧཱུྃ། གནས་གསུམ་ དུ་ གཏུགས། སྔགས་ སྲུང་ གི་ སྐུ་ གསུང་
ཐུགས་དང་སློབ་མའི་ལུས་ངག་ཡིད་གསུམ་དབྱེར་མེད་དུ་གྱུར་ནས་མ་མོའི་
མཐུ་དབང་ཐོབ་སྟེ་བསྒོ་བ་ཉན་ཅིང་ལུས་དང་གྲིབ་ལྟར་འགྲོགས་པར་བསམ་
མོ། །
སྔགས་ཀྱི་རྗེས་གནང་ནི། སློབ་དཔོན་གྱི་ཞལ་ནས་སྔགས་ཕྲེང་བྱུང་བ་
- 203 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
སློབ་མའི་ཞལ་དུ་ཞུགས། ལུས་ཀྱི་དབྱིབས་བརྒྱུད་གསང་གནས་ནས་ཐོན།།
སྔགས་སྲུང་གི་མཁར་ཞུགས་ཞལ་ནས་ཐོན། སློབ་དཔོན་གྱི་གསང་གནས་
ནས་ཞུགས། འགལ་མེའི་འཁོར་ལོ་ལྟར་འཁོར་བས་མ་མོའི་སྔགས་ཀྱི་དངོས་
གྲུབ་ཐོབ་ནས་ལས་བྱེད་པར་བསམ་ལ། སྙིང་པོ་ཅི་ནུས་བགྲངས་ལ། སློབ་
མས། སྔགས་སྲུང་བདག་ལ་སྩལ་ལགས་ཀྱིས། །བདག་ལ་འགོ་བར་མཛད་དུ་
གསོལ། །ཞེས་ལན་གསུམ་བརྗོད། བླ་མས། སྔགས་སྲུང་འདི་ལ་སྩལ་ལགས་
ཀྱིས། །འདི་ ལ་ འགོ་ བར་ མཛད་ དུ་ གསོལ། །གསུམ་ བརྗོད། མེ་ཏོག་དོར།
ཐུགས་ཀྱི་རྗེས་གནང་ནི། མདུན་གྱི་མ་མོ་སློབ་མ་ལ་བསྟིམ། སློབ་མ་ཡང་འོད་
དུ་ཞུ་བ་ལས་འཇའ་ཡལ་བ་ལྟར་གྱུར་ནས་དབྱེར་མེད་པའི་དོན་ལ་བཞག་
གོ །འདི་ནི་གནད་གལ་པོ་ཆེ་སྲུང་མ་དང་དབྱེར་མེད་བསྲེས་པའི་འཁུ་ལྡོག་མི་
འབྱུང་ཞིང་སྙིང་ཉེ་བའི་དགོས་པའོ། །དེ་འོག་མ་ཀུན་ལ་འགྲེས་ཤེས་པར་
བྱའོ། །རང་རང་གི་གཏོར་མ་དང་སྐུ་གཟུགས་སྤྱི་བོ་ལ་སོགས་པའི་གནས་
གསུམ་ དུ་བཞག་ཅིང་། དམིགས་པ་རྣམས་ གོ་བརྗེ་ ཞིང༌། ཧཱུྃ། དཔལ་ལྡན་
མགོན་པོ་མཧཱ་ཀཱ་ལ་ཡ། །བསྟོད་པ་ལྟར་བྱ་ཞིང་། ཁྱད་པར་དུ་རྗེ་མོ་འཁོར་
བཅས་ ཞེས་པའི་གནས་སུ། །མ་ཧཱ་ཀཱ་ལ་འཁོར་དང་བཅས་པ་ཡིས། །སྐལ་
ལྡན་རིགས་ཀྱི་བུ་ལ་སོགས་གོང་ལྟར་རོ། །ཨོཾ་ཤྲཱི་མ་ཧཱ་ཀཱ་ལ་ཡེ་ཤཱ་ས་ན་ཀཱ་ཡ་
བ་ལིནྟ་ཨ་བྷི་ཥིཉྩ་ཨོཾ། ཝཱཀྲ་ཙིཏྟ་སོགས་དང༌། སྔགས་ཀྱི་རྗེས་གནང་དང༌།
ཐུགས་ཀྱི་རྗེས་གནང་གོང་ལྟར་རོ། །རེ་མ་ཏིའི་གཏོར་མ་བཞག་ལ། བསྟན་པ་
བསྲུང་མཛད་འཁོར་དང་བཅས་པ་ཡིས་སོགས། ཨོཾ་ཏྲག་རཀྟ་རེ་མ་ཏི་ཀཱ་ཡ་བ་
ལིཏྟ་ཨ་བྷི་ཥིཉྩ་ཨོཾ། ཝཱཀྲ་ཙིཏྟ་སོགས། སྲོག་སྒྲུབ་ཀྱི་གཏོར་མ་བཞག་ལ། ནམ་
- 204-



སྡེ་འདུན་གྱི་དབང་ཆོག་ལག་ལེན་དང་བཅས་པ།
གྲུ་ནག་མོ་འཇིགས་པའི་ཚོགས་བཅས་ཀྱིས། །སོགས། ཨོ་ཁྱི་ཁ་ལེན་ནག་མོ་
སོད། སྲོག་མ་ཏི་སོད། སྙིང་ཁ་ཁ་བམ་ཡ་མ་སོད། ཙ་བམ་བི་རི་མུ་སོད། གྷ་
ཡ་སོད། ཏྲི་ཡ་སོད། རཀྟ་ཎི་ར་རྒུད། ཀཱ་ཡ་བ་ལིཾ་ཏ་ཨ་བྷི་ཥིཉྩ་ཨོཾ། ཝཱཀྲ་ཙིཏྟ་
སོགས་གཟའི་གཏོར་མ་བཞག་ལ། སྲིང་བཞི་སྡེ་བརྒྱད་འཁོར་དང་བཅས་པ་
ཡིས། །སྐལ་ལྡན ཟསོགས། ཧྲི་ཤག་རུ་རཾ་ནཱ་གེ་ཙིཏྟ་ཏྲཾ་མ་མ་ཡོ་ཟ་འགྲམ་ཧ་ཧེ་
ཡོ་གི་ཤྭ་ལ་ཛ་ཛཿ ཀཱ་ཡ་བ་ལི་དྷ་ཨ་བྷི་ཥིཉྩ་ཨོཾ། ཝཱཀ་ཙིཏྟ་སོགས། དམར་ནག་
གི་གཏོར་མ་བཞག་ལ། དྲག་གཏུམ་ཆེན་མོ་འཁོར་དང་བཅས་པ་ཡིས། །སྐལ་
ལྡན་སོགས། ཨོཾ་ཨེ་ཧེ་ཧི་རྨ་རུ་ཙེ་གུ་ཎ་དྷི་ཏྲི་བྷཾ་ བྷོ། ཤ་རཾ་བྷོ་པུ་ར་ཛ་དྷི་ཀྲ།
ཧྲལ་གླུན་ཙཡ་ཛ༔ ཀཱ་ཡ་བ་ལིཾ་ཏ་ཨ་བྷི་ཥིཉྩ་ཨོཾ། ཝཱཀ་ཙིཏྟ་སོགས། དམ་
ཅན་གྱི་གཏོར་མ་བཞག་ལ། འཁོར་དང་བཅས་པ་མ་ལུས་ཐམས་ཅད་ཀྱིས།
སྐལ་ལྡན༔ ཨོཾ་བཛྲ་སཱ་དྷུ་ས་མ་ཡ་ཧས་བྱས་ཧ་བྱ་གླེ་གད་ཤ། ཨེ་བྷ་ཤ་ཡ་ཛ་ཛ༔
ཀཱ་ཡ་བ་ལིཾ་ཏ། ཝཱཀ་ཙིཏྟ་སོགས། ཐོད་པ་སྤྱི་བོར་བཞག་ལ། ཧཱུྃ། ཡང་དག་
གསང་ བའི་ ཐོད་ པ་ འདིས། །སྡེ་བརྒྱད་ རྣམས་ ཀྱི་ ཕོ་ བྲང་ གནས་ ན་རྟེན། །
བྷནྡྷ་རྫས་མཆོག་འདི་ཡིས་དབང་བསྐུར་བས། །སྡེ་བརྒྱད་མ་ལུས་ལས་ལ་
འགྱེད་པར་ཤོག །ཀ་པཱ་ལ་ ཨ་བྷི་ཥིཉྩམཾ། བཤོས་བུས་དབང་བསྐུར་བ། ཧཱུྃ།
བཤོས་བུ་བཞི་བརྩེགས་མར་མེ་ལྔ་དང་ལྡན། ཁམས་གསུམ་སྲིད་པ་གསུམ་
དང་ཡང་དག་ལྡན། །བཤོས་བུ་རི་རབ་ལྷུན་པོས་དབང་བསྐུར་བས། །དམ་
ཅན་སྲུང་མ་མ་ལུས་མཉེས་བྱེད་ཤོག །ཨོཾ་བ་ལི་ཏ་སོགས་དང༌། །རྟེན་གྱི་རི་
རབ་ཀྱི་དབང་། ཧཱུྃ། གླིང་ཆེན་བཞི་དང་རི་རབ་བཅས་པ་ཡི། །སྐུ་རྟེན་དམ་པ་
འདི་ ཡིས་ དབང་ བསྐུར་ བས། །དམ་ ཅན་ སྲུང་ མ་ མ་ ལུས་ འཁོར་ བཅས་
- 205 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རྣམས། །དབང་དུ་ བསྡུ་ ཤིང་ འཁོར་ བའི་ དབང་ ཐོབ་ཤོག །ཨོ་ རཏྣ་ མཎྜལ་
ཨ། །བ་དན་གཏད་ལ། དར་གྱི་བ་དན་སྣ་ཚོགས་སྐུ་ཡི་རྒྱན། །དར་ལྕེ་གཡེར་
ཁ་མང་པོས་སྤུད་ཅིང་གསིལ། །མཛེས་པའི་རྒྱན་ཆ་འདི་ཡིས་དབང་བསྐུར་
བས། །ཡང་དག་ཕུན་ཚོགས་རྒྱན་དང་ལྡན་པར་ཤོག །པ་ཏྲ་དམ་མ། རྒྱལ་
མཚན་གཏད་ལ། སྣ་ཚོགས་རྒྱན་གྱིས་མཛེས་པའི་རྒྱལ་མཚན་འདི། །མངའ་
ཐང་ལོངས་སྤྱོད་ཕུན་སུམ་ཚོགས་པ་ཡི། །ཡིད་འོང་རྒྱལ་མཚན་མཆོག་གིས་
དབང་བསྐུར་བས། །འདོད་རྒུའི་བསམ་པ་ཡིད་བཞིན་འགྲུབ་པར་ཤོག །དྷ་ཛ་
གྲྭ་ ཨ། སྙིང་ ཕྲེང་ གཏད་ ལ། ཧཱུྃ། རང་ རང་ མཐུན་ པའི་ དམ་ ཚིག་ སྨྲས་ ཀྱི་
མཆོག །སེམས་ ཅན་ སྣ་ ཚོགས་ བསྒྲལ་ བའི་ སྙིང་ ཕྲེང་ འདིས། །སྐལ་ ལྡན་
རིགས་ཀྱི་བུ་ལ་དབང་བསྐུར་བས། །མི་འབྲལ་ལུས་དང་གྲིབ་བཞིན་འགྲོགས་
པར་ཤོག །ཙིཏྟ་ ཨ། མཆོད་གཏོར་གཏད་ལ། དྲག་པོའི་ མཆོད་ གཏོར་ རྫས་
མཆོག་དམ་པ་འདིས། །སྐལ་ལྡན་རིགས་ཀྱི་བུ་ལ་དབང་བསྐུར་བས། །བཀའ་
སྲུང་དམ་ཅན་སྡེ་བརྒྱད་མ་ལུས་པ། །ཐམས་ཅད་བུ་ལ་འདུ་བའི་དབང་ཐོབ་
ཤོག །མ་ཧཱ་བ་ལིཾ་ཏ་སོགས། །ཐུན་རྫ་ས་གཏད་ལ། །གདུག་པའི་རྫས་རྒོད་སྣ་
ཚོགས་སྦྱར་བ་ཡི། །མངགས་པའི་ཕོ་ཉ་གདུག་པའི་མཚོན་དབལ་འདིས། །
སྐལ་ ལྡན་ རིགས་ཀྱི་བུ་ལ་དབང་བསྐུར་བས། །སྣ་ཚོགས་དྲག་པོའི་ ལས་
རྣམས་འགྲུབ་པར་ཤོག །ཨོཾ་དུག་ཐུན་ཨ༴ །རཀྟ་གཏད་ལ། ཧཱུྃ། བདག་འཛིན་
ཆགས་པ་བྲལ་བའི་རཀྟ་འདི། །དགྲ་བགེགས་གསོད་པའི་མཚོན་ཆ་མ་མོའི་
ནད། །སྐལ་ལྡན༴ །དྲག་སྔགས་དམོད་པའི་ལས་རྣམས་འགྲུབ་པར་ཤོག །ཨོ་
མ་ཧཱ་རཀྟ། ཡུངས་ཀར་གཏད་ལ། ཡུངས་ཀར་རྒྱལ་པོ་དྲང་སྲོང་དམོད་པའི་
- 206-



སྡེ་འདུན་གྱི་དབང་ཆོག་ལག་ལེན་དང་བཅས་པ།
མདའ། །མངགས་པའི་ཕོ་ཉ་གསོད་པའི་དམ་རྫས་མཆོག །སྣ་ཚོགས་མཚོན་
དང་གདུག་པའི་དཔལ་ཡིན་པས། །ཕྲིན་ལས་རྣམ་བཞི་མ་ལུས་འགྲུབ་པར་
ཤོག །ཕུར་པའི་དབང་བསྐུར་བ། ཧཱུཾ། བརྣག་པ་མཐར་ཕྱིན་དྲག་པོའི་ཕུར་བ་
འདི། །མངགས་པའི་ཕོ་ཉ་མཚོན་ཆའི་དབལ་རྣོན་འདིས། །སྐལ་ལྡན་རིགས་
ཀྱི་བུ་ལ་དབང་བསྐུར་བས། །དགྲ་བགེགས་གདུག་པ་མ་ལུས་སྒྲོལ་བར་
ཤོག །ཨོཾ་བཛྲ་ཀཱི་ལི་ཀཱི་ལ་ཡ་ཨ༔ རལ་གྲི་གཏད་ལ། ཧཱུྃ། འཁོར་བའི་སྐྱེ་ཤི་
རྩད་ནས་གཅོད་པ་ཡི། །གདུག་པའི་མཚོན་ཆ་རབ་ཏུ་འབར་བ་འདིས། །སྐལ་
ལྡན་ རིགས་ ཀྱི་བུ་ལ་དབང་བསྐུར་བས། །དགྲ་བགེགས་ སྲོག་ རྩ་ མ་ ལུས་
གཅོད་པར་ཤོག །ཨོཾ་ཁཎྜ་ཨ་ཞེས་བརྗོད་ལ་གཏོར་མ་གཙང་སར་གཤེགས།།
གཞུང་གི་བྱ་བ་རྣམས་སྒྲུབ་ཐབས་ལྟར་བྱའོ། །གཏོར་མའི་དབང་གི་རྗེས་སུ།
སྨོན་ལམ་ནི། སྔགས་སྲུང་སྨུག་ནག་ཁྲོས་མའི་རྒྱལ་མོ་འཁོར་དང་བཅས་པས།
སྐལ་ལྡན་རྡོ་རྗེ་སློབ་མ་ཆེ་གེ་མོ་འདི་ལ་སྐུ་གསུང་ཐུགས་ཡོན་ཏན་ཕྲིན་ལས་ཀྱི་
སྒོ་ནས་དབང་དང་དངོས་གྲུབ་སྩོལ་བ་དང་། སངས་རྒྱས་ཀྱི་བསྟན་པ་བསྲུང་
བ་ལ་ནུས་མཐུ་དང་ལྡན་པར་མཛད་དུ་གསོལ། ཞེས་པ་དང་། ཐུགས་ཀྱི་རྗེས་
གནང་གི་མཇུག་ཏུ། རང་རང་གི་སྙིང་པོའི་གཤམ་དུ། ཙིཏྟ་ཨ་བྷི་ཥིཉྩ་ཧཱུཾ། ཏིཥྛ
བཛྲ་ཧཱུྃ། ཞེས་པས་རྡོ་རྗེ་སྙིང་གར་གཏུག་གོ །དེ་བཞིན་དུ་ལེགས་ལྡན་ནག་པོ་
འཁོར་དང་བཅས་ པས། ཤན་པ་སྲོག་སྒྲུབ་འཁོར་དང་བཅས་པས། གཟའ་
མཆོག་ཆེན་པོ་འཁོར་དང་བཅས་པས། ཤན་པ་དམར་ནག་འཁོར་དང་བཅས་
པས། དམ་ཅན་རྡོ་རྗེ་ལེགས་པ་འཁོར་དང་བཅས་པས། ཞེས་སོགས་བླ་མའི་
ཞལ་ལས་བྱུང་བ་ལྟར་ཀློང་ཆེན་རབ་འབྱམས་ཀྱིས་ཕྱི་རབས་ཀྱི་དོན་དུ་བཀོད་
207 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པའོ། །འདིའི་བཅས་ཤོམས་ལ། ནས་ཀྱི་ཆོས་འབྱུང་བསྣོལ་མ། བླ་མ་དང་ཨེ་
ཀ་ཛ་ཊི་ དབུས། ལེགས་ ལྡན་རྣམས་ ལ་ པད་འདབ་བཞི་བཞི། གཟའ་ དང་
གནོད་སྦྱིན་ལ་ཨེ་ཀ་ཛ་ཊི་དང་འདྲ་བ་ལ་རྒྱབ་ཏུ་སྨན་ལེབ། ཏེལ་བ། སྣོད་གྲུ་
བཞི་མཁར་ལ་བ་གམ་མེད་པར་མགོ །ཐམས་ཅད་ལ་པདྨ་འདབ་བཞི་མ།
ལས་གཏོར་ལྷ་མོ་དང་འདྲ་བ་གཅིག་ལྷོ་ནུབ་ཏུ་བཞག །གྲུ་གསུམ་ལྔ་བརྩེགས་
ལ་མ་ མེ་ ལྔ་ བཞག །དམ་ རྫས་ཐོད་ཆང་། རཀྟ། རྒྱལ་མཚན། འཕན། སྙིང་
ཕྲེང་། རྟེན་རྫས་རལ་གྲི། ཡུངས་ཀར་གང་བཟང་། མདའ་དར་རྣམས་སོ། །
རྗེས་གནང་ནི། སློབ་དཔོན་དང་སློབ་མ་ཚོ་ལྷར་བསྐྱེད། མདུན་བསྐྱེད་ཚོ་
བསྐྱེད་ལ། རང་རང་ལུས་ནམ་མཁར་ཡལ་བ་ལྟར་ངང་ལ་འཇོག་པ་སྐུའི་རྗེས་
གནང༌། གསུང་སྔགས་ཕྲེང་འཁོར་མ་རྦད་བཅད་དང་བགྲང་དུ་འཇུག་པ་སློབ་
མ་ལ་ཐིམ་དུ་བཅུག །ཨེ་ཀ་ཛ་ཊཱི་ནས་བཟུང་སྟེ་སོ་སོར། འདི་ལ་སྩལ་ལགས་
ཀྱི། །སོགས་རྗེས་ གནང་རྫོགས་རྟིང་ ། དེ་ ནས་ གཏོར་ སྟེགས་འོག་ཏུ་ ལག་
གཉིས་བཅུག་ལ་མགོ་ཐོག་ཏུ་དམིགས་པ་བྱེད། བླ་མ་བརྒྱུད་པ་ སྙིང་ ཏིག་
བཞིན། ཞི་རྒྱས་དབང་དྲག་གི་ཕྲིན་ལས་བཅོལ་བའི་བཀའ་བསྒོས་ རྗེས་དེ་
ནས་གསོལ་གདབ་བྱའོ། །སྡེ་བདུན་གྱི་བཅས་ཤོམས་ལག་ཁྲིད་དུ་བཀོད་པ་
རྫོགས་སོ།། །།
• 208-



༄༅། །དཔལ་སྔགས་ཀྱི་སྲུང་མའི་རྗེས་གནང་དངོས་གྲུབ་
རྒྱ་མཚོའི་རང་བཞིན་བཞུགས།
ཧུ་འགྲུབ་པར་གྱུར་ཅིག །དཔལ་གདོད་མའི་མགོན་པོ་ལ་ཕྱག་འཚལ་
ལོ། །འདིར་དཔལ་ལྡན་མི་ཕམ་རལ་གཅིག་མའི་རྗེས་སུ་གནང་བ་སྦྱིན་པ་ནི།
རང་བཞིན་རྫོགས་པ་ཆེན་པོའི་དེ་བཞིན་ཉིད་མངོན་དུ་བྱེད་པའི་རྣལ་འབྱོར་པ་
ལྟ་བའི་རྒྱབ་དང་ལྡན་པས། དབེན་པར་རཀྟ་དང་བདུད་རྩིས་ཆག་ཆག་བཏབ་
ལ། ཆོས་འབྱུང་གྲུ་གསུམ་པ་པདྨ་འདབ་བརྒྱད་མེ་རིས་བསྐོར་བའི་དབུས་སུ།
ཁྲིའུའི་ཁར་དཔལ་གཏོར་གྲུ་གསུམ་པ་འཁོར་ལྔ། དཀར་རྒྱན་དམར་རྒྱན་སྨན་
རཀ་བྲན་པ་ལ་མདའ་དར་མཐིང་ནག་ཙཀྲི་དང་བཅས་པ་གཟུག །མདུན་དུ་
སྨན་ རཀ་ གཏོར་ མ། བུམ་ པ། མཐའ་ སྐོར་དུ་ཚོགས་དང་ སྤྱན་ གཟིགས་ སྣ་
ཚོགས་ བག་དྲོ་ བར་ བཤམས་ལ། རང་ ཉིད་ ས་ མ་དྷིས་ བསྐོར་ བའི་ ཆོ་ ག་
སྔགས་སྒྲུབ་ཚོགས་ཡན་གྲུབ་པར་བྱ་ཞིང་། སློབ་བུ་ལ་སྐོང་བཤགས་ཡིག་བརྒྱ་
བཟླ་བཅུག་ལ། དེ་ནས་སློབ་བུ་ལས་ལྡན་གསུམ་ལས་མི་མང་བ་ལ་ཁྲུས་བྱ།
གུ་གུལ་བདུག །བགེགས་བསྐྲད། གདན་ལ་འཁོད་ཅིང་ཕྱག་བྱས་ཏེ། བླ་མ་
ཀུན་ཏུ་བཟང་པོ་དངོས་སུ་བསམ་ཞིང་། མཎྜལ་ཕུལ་ཏེ། ཧོ༔ བླ་མ་ཀུན་བཟང་
ཧེ་རུ་ཀ །རང་བཞིན་དབྱིངས་ནས་སྐུ་བཞེངས་ལ། །བདག་ལ་དཔལ་ལྡན་
ཁྲོས་མ་ཡི། །རྗེས་སུ་གནང་བ་སྩལ་དུ་གསོལ། །ལན་གསུམ་གསོལ་བ་གདབ།
བླ་མས་་ བདུད་ རྩི་ བླུད་དེ། འོ་ རིགས་ ཀྱི་བུ་ ཁྱོད་སྐལ་བ་བཟང༌། །གསང་
- 209-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
སྔགས་བསྟན་པ་བསྲུང་བ་དང་། །སེམས་ཅན་མ་ལུས་འདུལ་སླད་དུ། །ནག་མོ་
ཁྲོས་མའི་གནང་བ་སྦྱིན། །དམ་བསྲུང་བདུད་རྩིའི་ཆུ་འདི་འཐུང་། །མ་ཧཱ་སུ་ཁཾ།
དེ་ནས་སློབ་བུ་རྣམས་གནས་ཨོ་རྒྱན་སྤྲུལ་པའི་གྲོང་ཁྱེར་ཕྱི་རོལ་དུ་དུར་ཁྲོད་
ཆེན་པོས་ཡོངས་སུ་བསྐོར་བའི་དབུས་སུ་པདྨ་འདབ་བརྒྱད་ཆོས་འབྱུང་དང་
བཅས་པར། སྐད་ཅིག་གིས་དབྱིངས་ཀྱི་ཀུན་ཏུ་བཟང་མོར་བསྐྱེད་པའི་ཐུགས་
ཀར་དགའ་བ་འཁྱིལ་བ། བླ་མའི་ཐུགས་ཀ་ནས་འོད་འཕྲོས། དགའ་བ་འཁྱིལ་
བ་འཁོར་བས། རང་བཞིན་གྱི་གནས་ཨོ་རྒྱན་བསིལ་བའི་ཚལ་ནས། དཔལ་
ལྡན་སྔགས་ཀྱི་སྲུང་མ་སྐུ་མདོག་སྨུག །ཞལ་གཅིག་ཕྱག་གཉིས་ནུ་མ་འཕྱང༌།
རལ་པ་གཅིག་གཏིབས་དཔྲལ་ན་སྤྱན་གཅིག་ཞལ་ན་ཚེམས་གཅིག་ཁྲོ་རྔམས་
འཇིགས་པ། མེ་རླུང་འཚུབས་མ་ཁྲག་གི་མཚོ་འཁྱིལ། ཕྱག་གཡས་ཙིཏྟ་ཞལ་
དུ་ གསོལ་ ཞིང་ ། གཡོན་ པས་ཞིང་ དབྱུག་ཀླད་ ལ་ བསྐོར་ ཞིང༌ ། འཁོར་དུ་
དབྱིངས་ཀྱི་མ་མོ་ལྔ་ ཉིད་དང༌། ལས་བྱེད་མ་མོ་འབུམ་གྱིས་བསྐོར་ཞིང་།
དབྱར་གྱི་ཆར་སྤྲིན་ལྟ་བུར་བྱོན་པར་བསམ། དེ་ནས་གུ་གུལ་ཚིལ་ཆེན་པད་
རཀ་གི་དུ་བས་བདུག་ཅིང་ཌ་དྲིལ་ སོགས་ རོལ་མོའི་སྒྲས། ཧཱུྃ། རང་བཞིན་
དབྱིངས་ཀྱི་གནས་མཆོག་ནས། །དཔལ་ལྡན་ནག་མོ་ཁྲོས་མ་ནི། །ཨེ་ཀ་ཛ་ཊཱི་
དབྱིངས་ཀྱི་ཡུམ། །མཆེད་ཀྱི་མ་མོ་སྤྲུལ་འཁོར་བཅས། །སྐུ་མདོག་སྨུག་ནག་
ཙེ་རེ་རེ། །དགྱེས་པའི་ཞལ་བགྲད་ཡ་ལ་ལ། །དངོས་གྲུབ་ཆར་འབེབས་སི་ལི་
ལི། །གནས་འདིར་སྤྱན་འདྲེན་གཤེགས་སུ་གསོལ། །བདག་དང་མོས་པའི་བུ་
རྣམས་ལ། །དབང་བསྐུར་ བྱིན་རླབས་ཚེ་དབང་སྩོལ། །ལས་བཞི་ཕྲིན་ལས་
གྲུབ་པ་དང་། །བསྟན་པའི་དགྲ་བགེགས་བསྒྲལ་དུ་གསོལ། ། ཨོཾ་མ་མ་ཨེ་ཀ་
- 210 -



དཔལ་སྔགས་ཀྱི་སྲུང་མའི་རྗེས་གནང་།
ཛ་ཊི་ཏྲག་རཀྟ་རུ་ལུ་རུ་ལུ་ཧཱུྃ་བྷོ་ཧཱུཾ། ཞེས་བསྟིམ། ཏིཥྛ་བཛྲས་བྱིན་ཕབ་ལ། བླ་
མའི་དཔྲལ་བ་ལས་འོད་འཕྲོས། སྐུའི་མ་མོ་གྲངས་མེད་སྤྱན་དྲངས། སློབ་བུའི་
དཔྲལ་བར་བསྟིམ། གཏོར་མ་གོང་གི་མངོན་རྟོགས་བཞིན་བསྒོམ། སྤྱི་བོར་
བཟུང་། ཧཱུྃ དུས་གསུམ་སངས་རྒྱས་ཐམས་ཅད་ཀྱི། ། ཕྲིན་ལས་སྒྲུབ་མཛད་
སྐུ་ཡི་ལྷ། །སྐུ་ཡི་མ་མོས་བྱིན་གྱིས་རློབས། །སྐུ་ཡི་དབང་བསྐུར་ཆེན་པོ་སྦྱིན།།
སྔགས་ཤམ་དུ་ཀཱ་ཡ་ཨ་བྷི་ཥིཉྩ་ཨོཾ། གཏོར་མ་གནས་སོ་སོ་བཟུང་དེ་བཞིན་
དུ་གསུང་ལས་ འོད་ཟེར་འཕྲོས། གསུང་ གི་ མ་མོ། སློབ་མའི་ངག །ཧཱུྃ། ཞེས་
སོགས། གསུང་གི་མ་མོ་སོགས། ཝཱ་ཀ་ ཨ་བྷི་ཥིཉྩ་ ཐུགས་ཀ་ནས་འོད་
འཕྲོས། ཐུགས་ ཀྱི། ཙིཏྟ་ ཨ་ བྷི་ཥིཉྩཧཱུཾ། དེ་ནས་ གཡས་ སུ་ སྙིང་། གཡོན་དུ་
ཞིང་དབྱུག །མདུན་དུ་ཐོད་ཁྲག་སྒྲུབ་དཔེ་གཏད་དེ། གཏོར་མ་སྤྱི་བོར་བཟུང་།
སློབ་དཔོན་ཆེ་བའི་ང་རྒྱལ་ གཟི་བརྗིད་དང་བཅས་པས། ཧཱུྃ་ བྷོ། སྐལ་ལྡན་
རིགས་ཀྱི་བུ་ཁྱོད་ལ། །སྔགས་ཀྱི་སྲུང་མས་བྱིན་གྱིས་རློབས། །དངོས་གྲུབ་ མ་
ལུས་དུས་འདིར་ཐོབ། །ཕྲིན་ལས་རྣམ་པ་བཞི་ཡིས་ནི། །གསང་སྔགས་བསྟན་
སྲུངས་དམ་ཆོས་སྐྱོངས། ཁྱོད་ཀྱིས་འགྲོ་བ་འདུལ་བར་བརྩོན། །དེ་བཞིན་མ་
མོ་འཁོར་བཅས་ ཀྱིས། །དད་ལྡན་བུ་ལ་བྱིན་གྱིས་རློབས། །གོང་ གི་ སྔགས་
ཤམ་དུ། ཀཱ་ཡ་ཝཱཀ་ཙིཏྟ་ཨཱ་ཡུ་པུ་སྐྱེ་བ་སུ་པུ་ཏྲ་སིདྡྷི་ཧཱུཾ་ཧཱུཾ། ཤཱ་ཧཱན་སརྦ་ཤཱནྟཾ་མཱ་
ར་ཡ་ཕཊ། ལྷ་འདྲེ་མི་གསུམ་བཱ་ཤཾ་ཀུ་རུ་མཆོག་ཐུན་མོང་པུཊྚི་ཀུ་རུ་སྭཱཧཱ།
དཔལ་སྔགས་ཀྱི་སྲུང་མ་འཁོར་དང་བཅས་པས་དམ་རྫས་བདུད་རྩིའི་ཚོགས་
གཏོར་རྒྱ་ཆེན་པོ་འདི་བཞེས་ལ། སྔོན་གྱི་ཐུགས་དམ་བཞིན་དུ་རྡོ་རྗེའི་སློབ་བུ་
ཆེ་གེ་མོ་ལ་དབང་བསྐུར་བྱིན་གྱིས་རློབས་སོགས། སློབ་བུའི་རྒྱུད་ཚོད། འགྲོ་
-2-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
དོན་ ནུས་ མི་ ནུས། མཆོག །ཕལ་ པ། ནད་ པ། གདོན་ཅན། བུ་ ནོར་ འདོད་
སོགས་ འདོན་པ་ བསྒྱུར་ ལ། གཏོར་ མ་ བྱིན་ རླབས། འདོད་ གསོལ། བཅོལ་
དམ། གཉེར་གཏད། བཀའ་གཏད། རྗེས་སུ་གནང་བ། བཀའ་འགྲོལ་སོགས་
རིགས་བརྟགས་ལ་རྒྱས་པར་བྱའོ། །
དེ་ནས་ཚོགས་ལ་རོལ། དཔལ་གཏོར་དངོས་གྲུབ་ཏུ་ལོངས་སྤྱོད། མཆོད་
བསྟོད་གཤེགས་གསོལ་སྐབས་དང་སྦྱར། དགེ་བ་འདི་ཡིས་བདག་དང་འགྲོ་
བ་ཀུན། ནད་གདོན་མི་མཐུན་གནོད་པའི་ཚོགས་ཞི་ནས། དཔལ་ལྡན་ནག་
མོས་བུ་བཞིན་ལེགས་བསྐྱངས་ཏེ། །བཀྲ་ཤིས་བདེ་ལེགས་ཕུན་སུམ་ཚོགས་
པར་ཤོག །ཅེས་བསྔོ་བ་སྨོན་ལམ་ཤིས་པ་རྒྱ་ཆེར་བརྗོད་པར་བྱའོ། །ཚུལ་འདི་
རིག་འཛིན་པདྨའི་གསུང་ཇི་ལྟར། །དེ་ཡི་ཐུགས་ཀྱི་འོད་ཟེར་ཕོག་པ་ཡི། །
རྫོགས་ཆེན་རྣལ་འབྱོར་ཀློང་ཆེན་རབ་འབྱམས་ཀྱིས། །གངས་རི་ཐོད་དཀར་
རིན་ཆེན་མགུལ་དུ་བཀོད། །ས་མ་ཡ། རྒྱ་རྒྱ་རྒྱ། དགེའོ།།
-212-



༄༅། །རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ་བཞུགས།
ཧཱུྃ་འགྲུབ་པར་གྱུར་ཅིག་མཐུ་སྟོབས་དབང་ཕྱུག་གཙོ། །རྡོ་རྗེ་ཐོད་ཕྲེང་
རྩལ་ ལ་ ཕྱག་ འཚལ་ ལོ། །གཟའ་མཆོག་ ཆེན་ པོ་ འཇིགས་ བྱེད་ རཱ་ཧུ་ལ། །
ཐུགས་དམ་སྐོང་བའི་ཆོ་ག་བརྗོད་པར་བྱ། །དེ་ལ་གཟའི་བཤོས་བུ་དགུས་
བསྐོར་རྩེ་ལ་ལིང་དམར་གྱིས་བརྒྱན་པ། སྐྱུ་གུ་བརྒྱད་དང་རིལ་བུ་བརྒྱད་ཀྱིས་
བསྐོར་ བ། དར་ ནག་ གི་ འཕན་ ལྡིང་ བཅས་ པ་ བཤམ། ཚོགས་ དང༌ སྤྱན་
གཟིགས་མང་པོ་དང༌། སྤོས་དང་ཚིལ་ཆེན་གྱི་དུད་པ་དང༌། རྔ་དང་རོལ་མོ་
བསྒྲག་ཅིང་། རང་ཉིད་པདྨ་ཐོང་ཕྲེང་གི་ང་རྒྱལ་གྱིས་མཚམས་བཅད་པ་ནི། ཧཱུྃ།
བདག་ཉིད་རྡོ་རྗེ་ཐོང་ཕྲེང་རྩལ། མཐིང་ནག་མེ་ཡི་ཀློང་ན་བཞུགས། །ཞལ་
གཅིག་ ཕྱག་གཉིས་སྤྱན་གསུམ་བགྲད། །ཞལ་གདངས་མཆེ་གཙིགས་ ཧུ་ སྒྲ་
སྒྲོགས། །ཕྱག་གཡས་རྡོ་རྗེ་ཐོད་དབྱུག་གདེངས། །གཡོན་ པ་ སྡིགས་མཛུབ་
ཐུགས་ཀར་མཛད། །ཞབས་གཉིས་བརྐྱང་བསྐུམ་དོར་སྟབས་ཏེ། །སྦྲུལ་དང་
ཐོང་ཕྲེང་འབར་བས་བརྗིད། །ཧཱུཾ་དང་ཕཊ་ཀྱི་འཕྲོ་འདུ་ལས། །སྤྲུལ་པའི་ཁྲོ་
ཆུང་གློག་ལྟར་འཁྱུགས། །མཚོན་ཆའི་མི་ རི་ སྟོང་ ཁམས་ འབར། །རླུང་ཡང་
འགྱུ་བའི་སྐབས་མེད་ན། །བར་ཆད་བགེགས་རྣམས་སྨོས་ཅི་དགོས། །ཨོྃ་ཨཱ༔ཧཱུྃ།
བཛྲ་གུ་རུ་པདྨ་ཐོ་ཕྲེང་རྩལ། ཨུ་ཙ་ཏ་ཡ་ཧཱུྃ་ཧཱུྃ་ཕཊ། ཅེས་པས་མཚམས་བཅད།
མདུན་དུ་གཟའ་མཆོག་འཁོར་དང་བཅས་པ་རྣམས་སྐད་ཅིག་གིས་གསལ་ཏེ།
སྤྱན་དྲངས་པ་ནི། ཧཱུཾ། རྡོ་རྗེ་འཆང་དབང་ཐུགས་ཀྱི་སྤྲུལ་པ་ལས། །ཡང་སྤྲུལ་
-213-



མེས་པོའི་ཤུལ་བཞག་ལས། ཀློང་ཆེན་རབ་འབུམས་ཀྱི་གསུང་འབུམ། ༼༥༽
མི་བཟད་འབར་བའི་སྐུར་སྟོན་པ། །གཟའ་མཆོག་ཆེན་པོ་འཇིགས་བྱེད་རཱ་ཧུ་
ལ། །དང་ཉིད་ཆོས་ཀྱི་དབྱིངས་ནས་སྐུ་བཞེངས་ཤིག །སྙིགས་དུས་མི་བཟད་
ལྔ་བརྒྱ་ཐ་མ་འདིར། །སྣ་ཚོགས་ཐབས་ཀྱིས་གདུག་པ་འདུལ་དོན་དུ། །ཐུགས་
ཉིད་ཞི་བ་ཆོས་དབྱིངས་རྣམས་དག་ཀྱང་། །དྲག་གཏུམ་མི་བཟང་ཐུགས ་རྗེས་
སྐུ་བཞེངས་ཤིག །ཧཱུྃ་ཞེ་སྡང་འབར་བའི་དཀྱིལ་འཁོར་ནས། །ཡཀྵ་ཛ་ལ་དམ་
ལ་ཤོག །འདོད་ཆགས་འབར་བའི་དཀྱིལ་འཁོར་ནས། །རྡོ་རྗེ་གློག་འགྱུ་དམ་
ལ་ཤོག །འདོད་ཆགས་ཞེ་སྡང་འབར་བ་ལས། །སྤྲུལ་པ་གཟའ་བདུད་དམ་ལ་
ཤོང༌། །མ་མོ་རོལ་པའི་དུར་ཁྲོད་ནས། །ལྗང་སྔོན་ཆེན་མོ་དམ་ལ་ཤོག །དགྲ་
ལྷའི་ཚོགས་ཀྱི་དཀྱིལ་འཁོར་ནས། །དྲང་སྲོང་དཀར་སེར། །ཀླུ་བདུད་རོལ་
བའི་དཀྱིལ་ འཁོར་ ནས། །བདུད་ པོ་ རཱ་ ཛ། །སྲིན་ པོའི་ ཚོགས་ ཀྱི་ དཀྱིལ་
འཁོར་ནས། །བྷི་ཏྲི་པ་ཏྲ། །དམུ་བདུད་རོལ་བའི་དཀྱིལ་འཁོར་ནས། །དམ་
བདུད་ཆེན་པོ། །གཤིན་རྗེ་རོལ་པའི་དཀྱིལ་འཁོར་ནས། །དུ་བ་མཇུག་རིང་
དམ་ལ་ཤོག །ཀླུ་བཙན་རོལ་པའི། །ཁྱབ་འཇུག་ཆེན་པོཟ། །སྡེ་བརྒྱད་ཚོགས་
ཀྱི། །སྒྲ་ གཅན་ཆེན་ པོཟ། །ཤར་ ཕྱོགས་ ནམ་ མཁའི་ དཀྱིལ་ ཡངས་ནས། །
སྟག་སྲིན་ཟོར་གདོང་ཟ། །ལྷོ་ཕྱོགས་ནམ་མཁའི །བམ་སྲིན་དྲེད་གདོང་ = །
ནུབ་ཕྱོགས་ནམ །ཀོང་སྲེན་བ་ལང་གདོང་ཅན༴ །བྱང་ཕྱོགས་ནམ= །འབྲོག་
སྲིན་ ཆུ་ སྲིན་ གདོང་ ཅན༴ །སོ་ སོའི་ གནས་ དང༌ ཕོ་ བྲང་ ནས། །སྤྲུལ་ པའི་
གཟའ་བརྒྱད་དམ༴ །རྒྱུ་སྐར་ཉེར་བརྒྱད་དམ༴ །ལྷ་སྲིན་སྡེ་བརྒྱད༴ །ཀླུ་འབུམ་
ཚོགས་བའི་ཕོ་བྲང་ནས། །རྡོ་རྗེ་ལེགས་པ་དམ །སྲིན་པོ་འབུམ་གྱི་ཕོ་བྲང་
ནས། །ལྷ་མོ་ནག་མོ་ དམ༴ །གཤིན་ རྗེ་ འབུམ་ གྱི་ ཕོ་བྲང་ནས། །བཤན་ པ་
-214-



རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ།
དམར་ནག་དམ= །གནམ་སྨན་འབུམ་ཀྱི་ཕོ་བྲང་ནས། །ཚེ་འཛིན་མ་བཞི༴ །རོ་
ལངས་འབུམ་གྱི་ཕོ་བྲང་ནས། །ཕོ་ཉ་ནག་མོ༴ །ལས་མཁན་འབུམ་གྱི་ཕོ་བྲང་
ནས། །ནག་པོ་འཛུམ་མེད༴ །གཞན་ཡང་སྤྲུལ་པའི་ཕོ་ཉ་དང༌། །ཡང་སྤྲུལ་ལྷ་
སྲིན་་ འཁོར་དང་ བཅས། །གནས་འདིར་སྤྱན་འདྲེན་ གཤེགས་ སུ་ གསོལ། །
ནམ་མཁའ་དབྱིངས་ ཀྱི་ ཕོ་བྲང་ནས། །གཟའ་བདུད་འཁོར་དང་བཅས་པ་
རྣམས། །སྐུ་མདོག་དུད་ཁ་ཙེ་རེ་རེ། །དགྱེས་པའི་གད་རྒྱངས་ཡ་ལ་ལ། །དར་
ནག་རུ་མཚོན་ཕྱ་ར་ར། མི་རྐང་གླིང་བུ་ཙེ་རེ་རེ། སྤྱན་སྟོང་མེ་རུ་འུ་རུ་རུ། །
བཤུགས་པའི་གླུ་ལེན་ཀྱུ་རུ་རུ། །རྔམས་པའི་ང་རོ་དི་རི་རི། །དཔལ་གྱི་བྲོ་ཆེན་
ཆེམས་ སེ་ ཆེམ། །འཇིགས་ པའི་ གླུ་ལེན་ ཙེ་རེ་ རེ། །གློག་ དམར་ ཞགས་ པ་
ཁྱུགས་སེ་ཁྱུག །ཚུར་བྱོན་ཚུར་བྱོན་གནས་འདིར་བྱོན། །ཕོ་བྲང་རབ་མཛེས་
གཞལ་ ཡས་ འདིར། །གཟའ་བདུད་འཁོར་བཅས་ གཤེགས་ སུ་ གསོལ། །ཧཱུྃ་
ཤག་རུ་རཾ། ནཱ་ག་ཙིཏྟ་ཏྲ། མ་མ་ཡོ་བྲ་གྷཾ། ཧ་ཧེ་ཡོ་གེ་ཤ་ལ་ཛ་ཛ། བཞུགས་
སུ་གསོལ་བ་ནི། ཧཱུྃ། འཇིགས་བྱེད་ཆེན་པོ་གཟའ་མཆོག་རཱ་ཧུ་ལ། །སྲིང་བཞི་
སྡེ་བརྒྱད་འཁོར་དང་བཅས་པ་རྣམས། །ཉི་ཟླ་པདྨ་ཞིང་ཆེན་གདན་སྟེང་དུ། །
དགྱེས་ཤིང་མི་གཡོ་བརྟན་པར་བཞུགས་སུ་གསོལ། །ཨོ་ཀེ་ཏ་ཀེ་ཏ་རཱ་ཧུ་ལ་ས་
མ་ ཡ་ ཏིཥྛ་ ལྷན། ཞེས་བཞུགས་པར་བསམ། དང་ པོ་ ཕྱག་དང་མཆོད་ པས་
དགྱེས་པ་བསྐྱེད་པ་ནི། ཧཱུྃ། ཆེ་བའི་ཆེ་མཆོག་འཇིགས་བྱེད་རཱ་ཧུ་ལ། །མཐུ་
དང༌ རྫུ་ འཕྲུལ་ནམ་མཁའི་མཐའ་དང་མཉམ། །དྲེགས་ པ་ ཕོ་མོ་མིང་སྲིང་
འཁོར་བཅས་ལ། །བསྟན་པ་བསྲུང་ཕྱིར་གུས་པས་ཕྱག་འཚལ་ལོ། །ཨོ་ཀེ་ཏ་
ཀེ་ཏ་རཱ་ཧུ་ལ་པྲ་ཏིཙྪ་ཧོ༔ ཕྱག་འཚལ་བའོ། །སྤོས་དང་མེ་ཏོག་སྣང་གསལ་ལ་
-215-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
སོགས་དང་། །ཛ་གད་ཕུད་དང་པཉྩ་ཨ་མྲྀ་ཏ། །ཕྱི་ནང་གསང་བའི་མཆོད་པ་རྒྱ་
མཚོ་རྣམས། །དངོས་འབྱོར་ཏིང་འཛིན་དགོངས་ཀློང་དག་པས་མཆོད། །ཨོཾ་མ་
ཧཱ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུྃ། དམ་ཡེ་བསྲེ་བ་ནི། བདུད་རྩི་འཐོར་
ཞིང༌། ཧཱུྃ། གཟའ་བདུད་འཁོར་དང་བཅས་པ་དང༌། །རིག་འཛིན་རྣལ་འབྱོར་
བདག་ཅག་གཉིས། །རྟག་ཏུ་མི་འབྲལ་འགྲོགས་པའི་ཕྱིར། །དམ་ཚིག་གཉན་
པོ་གཅིག་ཏུ་བསྲེ། །འགོ་ཞིང་སྟོང་གྲོགས་མཛད་དུ་གསོལ། །ཨོ་རཱ་ཧུ་ལ་སརྦ་
པཉྩ་ཨ་མྲྀ་ཏ་ས་མ་ཡེ་ཧཱུཾ་ཧཱིཝཁཱ། བདག་ཀྱང་དམ་ལས་མི་འདའ་ན། ཁྱེད་ཀྱང་
དམ་ལས་མ་འདའ་ཞིག །གཉིས་ཀ་དམ་ལས་མི་འདའ་འཚལ། །དམ་ལས་
གལ་ཏེ་འདས་པ་ན། །རྡོ་རྗེ་དམྱལ་བར་སྐྱེ་ཏ་རེ། །དེ་བས་དམ་ཚིག་གཉན་པོ་
སྲུངས། །ཨོ་རཱ་ཧུ་ལ་ས་མ་ཡ་ན་ར་ཀན། དེ་ནས་ཚོགས་གཏོར་ཨོཾ་ཨཱཿཧཱུྃ་གིས་
བདུད་ རྩིར་ བྱིན་གྱིས་བརླབས་ནས་འབུལ་བ་ནི། ཧཱུྃ། ཕོ་ བྲང་ རབ་ མཛེས་
གཞལ་ཡས་འདིར། །འབྲུ་བཟང་སྣ་ཚོགས་བཤོས་བུ་བརྩིགས། །དར་ཟབ་
མང་པོ་རྒྱན་དུ་བཏགས། །འབྲུ་བཅུད་མངར་གྱི་སྐྱེམས་སུ་འབུལ། །རྟ་དང་རྔ་
མོང་ བྱ་ ཡི་ ཚོགས། །གསེར་ དངུལ་ དར་ ཟབ་ གཡུ་ ཡི་ ཚོགས། །ཤ་ ཆང་
དཀར་དམར་མཆོད་པ་རྣམས། །གཟའ་བདུད་འཁོར་དང་བཅས་ལ་འབུལ། །
གསོལ་ཞིག་རོལ་ཅིག་དགྱེས་པར་མཛོད། །བ་ལིང་རྒྱན་གྱི་མཆོད་པ་འབུལ། །
དམ་རྫས་བདུད་རྩིའི་མཆོད་པ་འབུལ། །རཀྟ་དམར་གྱི་མཆོད་པ་འབུལ། །ཆུ་
སྣ་སྟོང་གི་མཆོད་པ་འབུལ། །མེ་ཏོག་སྟོང་གི་མཆོད་པ་འབུལ། །གསུར་ཆེན་
དུད་པའི་མཆོད་པ་འབུལ། །ཞུན་ཆེན་མར་མེའི་མཆོད་པ་འབུལ། །ཞལ་ཟས་
ཚོགས་ཀྱི་མཆོད་པ་འབུལ། །རྐང་གླིང་རོལ་མོའི་མཆོད་པ་འབུལ། །གསོལ་
-216-



རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ།
ཅིག་རོལ་ཅིག་དགྱེས་པར་མཛོད། །ཤ་རུལ་ཁྲག་རུལ་ཉ་རུལ་དང༌། །བཙོས་
དང་ རྗེན་ཤ་སྣ་ཚོགས་དང༌། །ར་མཆིན་ལ་སོགས་ཤ་ཁྲག་ཚོགས། །དཀར་
གསུམ་མངར་ གསུམ་ཀླུ་སྨན་ག་བུར་ དང༌ ། །སྟག་ དོམ་ བ་ གླང་ ཉ་ ཡི་ སྙིང། །
ཤ་སྣ་སྙིང་སྣ་ཁྲག་སྣ་ཡིས། །གཟའ་བདུད་ཡབ་ཡུམ་འཁོར་བཅས་མཆོད། །
གསོལ་ ཞིག་རོལ་ཅིག་ དགྱེས་ པར་ མཛོད། །ཨོ་ མ་ ཧཱ་ པཱུ་ཛ་ལ་ ལཱ་ ཧི། དེ་
ནས་སྐོང་བཤགས་བྱ་བ་ནི། ཧཱུཾ། ཕྱི་ནང་གསང་བའི་མཆོད་པ་དང༌། །དམར་
ཆེན་རྒྱན་གྱི་གཏོར་མ་དང༌། །ཞལ་ཟས་ཚོགས་ཀྱི་མཆོད་པ་དང༌། །ཤ་སྣ་སྙིང་
སྣའི་མཆོད་པ་ཡིས། །གཟའ་མཆོག་ཆེན་པོའི་ཐུགས་དམ་བསྐང་། །བསྐང་
བའི་དངོས་གྲུབ་བདག་ལ་སྩོལ། །འབྲུ་བཟང་ལྷ་བཤོས་ཤ་ཆེན་སྤོས། །ཚིལ་
ཆེན་སྣང་གསལ་རོལ་མོའི་ཚོགས། །སྐུ་བླུད་སྤྱན་གཟིགས་མང་པོ་དང་། །དམ་
རྫས་རྒྱན་གྱི་གཏོར་མ་ཡིས། །གཟའ་མཆོག་ཡབ་ཡུམ་ཐུགས་དམ་བསྐང་། །
བསྐང་བའི་དངོས་གྲུབ་བདག་ལ་སྩོལ། །རཀྟ་དམར་གྱི་ཨརྒྱུ་ཡིས། །ལྗོང་སྔོན་
དྲག་པོའི །ཤ་ཆེན་རི་རབ་བརྩེགས་པ་ཡིས། །བདུད་པོ་རོག་ཏིའི༴ །བསད་
ཁྲག་རྦ་ཀློང་འཁྲུག་པ་ཡིས། ཁྱབ་འཇུག་ཆེན་པོའི= །སྤོས་སྣ་སྣང་གསལ་རོལ་
མོ་ཡིས། །དྲང་སྲོང་དཀར་སེར= །བམ་ཆེན་བཅད་འཕྲོ་ལྡན་པ་ཡིས། །བི་ཏྲིའི་
པ་ཏྲའི༴ །ཏི་ར་ ཞིང་ ཆེན་ སྤུངས་ པ་ ཡིས། །ཧ་ ལིང་ ཀ་ ལིའི་ ཐུགས་ དམ་
བསྐང༌། །དམར་ དང་ གསུར་ཆེན་དུད་ པ་ ཡིས། །དུ་བ་མཇུག་རིང་ ཟ །སྤྱན་
གཟིགས་ ཚོགས་ ཀྱི་ འཁོར་ ལོ་ ཡིས། །སྒྲ་གཅན་ཟིན་ གྱི་ཐུགས༴ །ཤ་ ཁྲག་
དམར་ཆེན་གཏོར་མ་ཡིས། །སྲིང་མོ་བཞི་ཡི༴ །གདུགས་དང་རྒྱལ་མཚན་རོལ་
མོ་ཡིས། །གཟའ་ཆེན་བརྒྱད་ ཀྱི༴ །གཡོས་ དང་ ཁ་ ཟས་ སྣ་ ཚོགས་ ཀྱིས། །
-217-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
རྒྱུ་སྐར་ཉེར་བརྒྱད༴ །ཤ་སྣ་སྙིང་སྣ་འབུམ་ ཕྲག་ གིས། །ལྷ་སྲིན་སྡེ་བརྒྱད༴ །
བསྐང་ངོ་བསྐང་ངོ་གཟའ་ཆེན་རྣམས། །ཐུགས་དམ་གཉེན་པོ་སྐོང་བ་མཛོད། །
ཆོས་སྐྱོང་གཟའ་བདུད་འཁོར་བཅས་ལ། །རིག་འཛིན་རྣལ་འབྱོར་བདག་ཅག་
གིས། །དགའ་དང་གུས་པའི་ཕྱག་ཅིག་འཚལ། །མོས་དང་དད་པའི་མཆོད་པ་
འབུལ། །རྣལ་ འབྱོར་ ཉམས་ ཆག་ སྐོར་ བར་ མཛོད། །ཅེས་ བསྐངས་ ལ་
བཤགས་པ་ནི། ཧཱུྃ ཆོས་རྣམས་རྣམ་དག་ནམམཁའ་ལྟ་བུ་ལ། །མ་རིག་དབང་
གིས་ང་དང་བདག་ཏུ་བཟུང་། །འདོད་ཆགས་ཞེ་སྡང་གཏི་མུག་དབང་གྱུར་
པའི། །འགལ་འཁྲུལ་ཉམས་ཆག་ཐམས་ཅད་མཐོལ་ལོ་བཤགས། །སྲུང་མ་
ཁྱོད་བསྟེན་བསྒྲུབ་པར་དམ་མནོས་ཀྱང་། །བསྙེན་སྒྲུབ་མ་ཚང་ཚོགས་མཆོད་
ཆུང་བ་དང༌། །བཟླས་གྲངས་ཉུང་ཞིང་སྦྱོར་སྒྲོལ་ལོག་པ་དང༌། །ཐུན་ཟོར་མ་
བཅོལ་ལེ་ལོའི་རྐྱེན་དབང་གིས། །སྐུ་གསུང་ཐུགས་དང་འགལ་བར་གྱུར་ཏོ་
འཚལ། །རང་གནོང་འགྱོད་པའི་སེམས་ཀྱིས་མཐོལ་ལོ་བཤགས། །ཚངས་པ་
དོན་ གྱི་དངོས་གྲུབ་སྩལ་དུ་གསོལ། །ཞེས་ པས་བཤགས་ལ་ཡི་གེ་བརྒྱ་པ་
བརྗོད། དེ་ནས་བསྟོད་པ་ནི། ཧཱུྃ། སྲིན་པོའི་གཟུགས་ཀྱི་གདུག་པ་ཅན། །ཚར་
གཅོད་བྱང་ཆུབ་སེམས་དཔའ་སྟེ། །མཚན་ གསོལ་གཟའ་མཆོག་རཱ་ཧུ་ལ། །
དམ་ ཚིག་ ཅན་ ལ་ བདག་བསྟོད་ དོ། །ཧཱུྃ། རིག་ འཛིན་ སྲོག་ ཤིང་ གཏེར་གྱི་
བདག །གཙུག་ལག་བསྟན་སྲུང་མཐུ་བོ་ཆེ། །རྣལ་འབྱོར་དགྲ་ལྷ་ཐུགས་དམ་
ཅན། །དམ་ཉམས་སྲོག་གཅོད་ གཙོ་ལ་བསྟོད། །ཧཱི ཁྱབ་འཇུག་ཆེན་པོ་སྒྲ་
གཅན་འཛིན། །འཇིགས་པའི་ལུས་ལ་འབར་བའི་ཀློང༌། །ཞལ་དགུ་ཕྱག་བཞི་
རྔམས་པ་སྟེ། །འཇིག་རྟེན་ཁམས་ཀྱི་དྲག་རྩལ་ཅན། །གནམ་ལྕགས་ཐོག་གི་
-218-



རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ།
བདག་པོ་སྟེ། །སྐྱིན་ཐང་ སེར་བ་འབེབས་པའི་ གཙོ། །སྤྲུལ་པ་ཆེན་པོ་ རྫུ་
འཕྲུལ་ཅན། །མཐུ་སྟོབས་ཆེན་པོ་ཡོངས་ ཀྱི་བདག །རི་རབ་སྟེང་ན་ ལྷ་ ཡི་
གཙོ། །རྒྱ་མཚོའི་གཏིང་ན་ཀླུ་ཡི་བདག །བར་སྣང་ཁམས་སུ་སྡེ་བརྒྱད་གཙོ། །
དབུ་དགུ་སྲིད་པ་གསུམ་གྱི་བདག །མགོ་གཅིག་ལྷ་མིན་ཁྲོ་བོའི་ཞལ། །ཉི་མ་
ཟླ་བ་གྲིབ་མས་གནོན། །གཅིག་ནི་བཞད་ཅིང་མཛེས་པའི་ཞལ། །དགེས་པས་
བཀའ་ཡི་བྱ་ར་མཛད། །གཅིག་ནི་ཁྲོས་པ་སྲིན་པོའི་གདོང་། །གདུག་པའི་དགྲ་
བགེགས་ཟས་ཟུ་ཟ། །གཅིག་ནི་རྔམས་པའི་ཟ་བྱེད་གདོང་། །གནམ་ལྕགས་མེ་
ཡི་ཐོག་ཆེན་འབེངས། །གཅིག་ནི་འཇིགས་བྱེད་མ་རུངས་པ། །ཚ་གྲང་འཐབ་
པའི་རྐན་སྒྲ་སྒྲོགས། །གཅིག་ནི་འཁྲུག་བྱེད་དྲག་པོའི་ཞལ། །གཡོ་འགུལ་ཆེན་
པོའི་སེར་ཆེན་འབེབས། །གཅིག་ནི་གཏུམ་ཆེན་ཡེ་ཤེས་ཞལ། །མངོན་ཤེས་རྫུ་
འཕྲུལ་ཐོགས་པ་མེད། །གཅིག་ནི་སྟོབས་ཆེན་རྫུ་འཕྲུལ་ཞལ། །སངས་རྒྱས་
བསྟན་པ་སྲུང་བར་བྱེད། །གཅིག་ནི་ཞི་བ་ལྷ་ཡི་ཞལ། །སྒྲུབ་པ་པོ་ལ་དངོས་
གྲུབ་སྟེར། །སྟེང་གི་ཕྱོགས་ན་བྱ་རོག་ཞལ། །དཀོན་མཆོག་དབུ་འཕང་བསྟོད་
པར་བྱེད། །གློག་ འདྲ་ རལ་ གྲི་ ཞགས་ པ་ ཡིས། །སྡང་ བྱེད་ དགྲ་ པོའི་ སྐྱེ་
རྒྱུད་གཅོད། །ཆུ་སྲིན་ཞགས་པ་དབྱུག་པ་ཡིས། །སྲིད་པ་གསུམ་ཡང་དབང་དུ་
སྡུད། །ར་ཡི་མདའ་གཞུ་བསྣམས་པ་ཡིས། །དམིགས་པའི་དགྲ་བགེགས་རྩད་
ནས་གཅོད། །སྤྱན་སྟོང་མེ་དཔུང་སྡང་མིག་གིས། །དགྲ་དང་བགེགས་ལ་འབྲུ་
ཚུགས་ལྟ། །སྐུ་སྨད་ས་ལ་བརྡབ་པ་ཡིས། །འཇིག་རྟེན་གཡོ་འགུལ་ལྡེག་པར་
བྱེད། །ཞལ་ནས་ཧཱུཾ་དང་ཕཊ་སྒྲོགས་པས། །དྲེགས་པ་ཕོ་མོ་དབང་དུ་སྡུད། །སྐུ་
མདོག་དུད་ ཁ་འཇིགས་པ་ཡིས། ཁམས་གསུམ་སྐྱེ་འགྲོ་ཟིལ་གྱིས་གནོན། །
219-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
སྤྲུལ་པའི་གཟའ་བདུན་ནག་པོ་ཁྱོད། །འཇིག་རྟེན་ཁམས་ན་འགྲན་ཟླ་བྲལ། །
བདུད་དང་དྲེགས་པ་བྲན་དུ་འཁོལ། །ལས་སུ་སངས་རྒྱས་བསྟན་པ་བསྲུང་། །
དམ་ལྡན་རྣལ་འབྱོར་སྐྱོང་མཛད་པ། །མཐུ་སྟོབས་ཅན་ལ་ཕྱག་འཚལ་ལོ། །ཧཱུཾ།
ཁྱོད་ཀྱི་བཀའ་ཉན་གདོང་མོ་བཞི། །རྫུ་འཕྲུལ་རི་རབ་ཐལ་བར་བརླག །ནད་
དང་ མཚོན་གྱི་བདག་མོ་སྟེ། །མཐུ་སྟོབས་ཅན་ལ་ ཕྱག་ འཚལ་ལོ། །ཧཱུྃ། མི་
བཟད་ དྲག་ གཏུམ་ རྔམས་ པའི་ ཚོགས། །གཟའ་ བརྒྱད་ ལྷ་ སྲིན་ སྡེ་ བརྒྱད་
དང༌། །རྒྱུ་སྐར་ཉི་ཤུ་བརྒྱད་ལ་སོགས། །ཕོ་ཉ་ཡང་སྤྲུལ་ཚོགས་ལ་བསྟོད། །དེ་
ནས་མངའ་གསོལ་བ་ནི། སྤོས་དང་ཚིལ་ཆེན་གྱི་དུད་པ་བཏང་ཞིང་། ཕུད་དང་
རཀྟ་སྦྲེང་། རོལ་མོ་བསྒྲག །མེ་ཏོག་འཐོར་ཞིང་། ཧོ༔ དམ་ཅན་གཟའ་ཡི་དགེ་
བསྙེན་ཆེན་པོ་སྐུ་མདོག་དུད་ཁ་འཇིགས་པའི་མིག་གིས་གང་བ། དབུ་དགུ་
རྔམས་པའི་ང་རོས་འགེངས་པ། ཐོད་སྤྲུལ་ཉི་ཟླའི་ཕྲེང་བས་བརྗོད་པ། ཞལ་
གདངས་དུག་གི་མཆེ་བ་གཙིགས་པ། དབུ་སྐྲ་དང་སྨ་ར་དམར་སེར་འབར་བ།
ཞལ་ནས་གདུག་པའི་ངན་སྔགས་སྒྲོགས་པ། ཕྱག་བཞི་གཡས་དང་གཡོན་གྱི་
དང་པོ་ཆུ་སྲིན་རྒྱལ་མཚན་དང་རལ་གྲི་འབར་བ། འོག་མ་གཉིས་སྦྲུལ་ཞགས་
དང་མདའ་གཞུ་འགེངས་པ། སྐུ་སྨད་དུག་སྦྲུལ་ རབ་ཏུ་འཁྱིལ་པ། ཐོག་དང་
སེར་ཆེན་རབ་ཏུ་འབེབས་པ་ལ་འབུལ་ལོ། །གསོལ་ལོ། ། མཆོད་དོ། །སྡང་
བའི་དགྲ་སོད་ཅིག །གནོད་པའི་བགེགས་ཐུལ་ཞིག །རྐྱེན་ངན་དང་བར་དུ་
གཅོད་པ་ཐམས་ཅད་ཟློག་ཅིག །ཚེ་དང་དཔལ་འབྱོར་སྤེལ་ཞིག །བཀའ་དང་
བསྟན་པ་སྲུངས་ཤིག །འཁོར་དང་གང་ཟག་སྐྱོངས་ཤིག ། བཅོལ་བའི་ལས་
མཛོད་ ཅིག །གྲུབ་ པའི་ རྟགས་ ཕྱུངས་ ཤིག །ཕྲིན་ ལས་ གཉན་ པོ་ མཛོད་
-220-



རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ།
ཅིག །གཞན་ཡང་གཟའ་མཆོག་ཐུགས་ཀྱི་དགྱེས་སྡེ་ཆེན་མོ་གདོང་མོ་མཆེད་
བཞི་ནི། །ཤར་ནས་སྟག་སྲིན་ཟོར་བའི་གདོང་ཅན་སྐུ་མདོག་དཀར་སེར་ལ་
སྟག་ དང༌ སྦྲུལ་གྱི་ ཆུན་པོས་བརྒྱན་པ། ཕྱག་ ན་ ལྕགས་ ཀྱུ་ དང་ ཞགས་ པ་
བསྣམས་པ་ལ་གསོལ་ལོ། །འབུལ་ལོ། །ལྷོ་ན་བམ་སྲིན་དྲེད་མོའི་གདོང་ཅན་
སྐུ་མདོག་སེར་ནག་མི་ལྤགས་ཀྱི་གཡང་གཞི་ གསོལ་བ། ཕྱག་ན་དབྱུག་ཏོ་
དང་སྦྲུལ་ཞགས་བསྣམས་པ་ལ་གསོལ་ལོ། །འབུལ་ལོ། །ནུབ་ན་ཀོང་སྲིན་བ་
ལང་གི་གདོང་ཅན་སྐུ་མདོག་དམར་ནག་ལ་སྟག་གཟིག་གིས་གཟེར་ཁ་གསོལ་
བ། ཕྱག་ན་དགྲ་སྟ་དང་ཞགས་པ་བསྣམས་པ་ལ་གསོལ་ལོ། །འབུལ་ལོ། །
བྱང་ན་འབྲོག་སྲིན་ཆུ་སྲིན་གྱི་གདོང་ཅན་སྐུ་མདོག་ལྗང་ནག་ལ་མི་ལྤགས་ཀྱི་
གཡང་ གཞི་ གསོལ་བ། ཕྱག་ན་གཏུན་ཤིང་དང་ཞགས་པ་བསྣམས་ པ་ལ་
གསོལ་ལོ། །འབུལ་ལོ། །མཆོད་དོ། །སྡང་བའི་དགྲ་སོད་ཅིག །ཅེས་སོགས་
བརྗོད་དོ། །གཞན་ཡང་གཟའ་མཆོག་བཀའི་ཕོ་ཉ་ཆེན་པོ། ཉི་མ་དང་ཟླ་བ་ལ་
སོགས་ཏེ་གཟའ་ཆེན་པོ་བརྒྱད། བདུད་དང་གཤིན་རྗེ་ལ་སོགས་ཏེ་ལྷ་མ་སྲིན་
སྡེ་བརྒྱད། ཚངས་པ་དང་བརྒྱ་བྱིན་ལ་སོགས་ཏེ་ལྷ་ཆེན་པོ་བརྒྱད། དགའ་བོ་
དང་འཇོག་པོ་ལ་སོགས་ཏེ་ཀླུ་ཆེན་པོ་བརྒྱད། བརྒྱ་བྱིན་དང་མེ་ལྷ་ལ་སོགས་ཏེ་
ཕྱོགས་སྐྱོང་བཅུ་དང༌། སྨིན་དྲུག་དང་སྣར་མ་ལ་སོགས་རྒྱུ་སྐར་ཉེར་བརྒྱད་
དང་། མཁའ་ལ་འགྲོ་བ་དང་ཤུགས་ཀྱིས་འགྲོ་བ་དང་། སྨྱོ་བྱེད་དང་སྲུལ་པོ་ལ་
སོགས་པ་འཇིག་རྟེན་པའི་ཚོགས་དང་བཅས་པ་ཐམས་ཅད་ལ། རཀྟ་དམར་
གྱིས་ མཆོད་ པ། ཛ་གད་ཕུད་ཀྱི་མཆོད་པ། བདུད་རྩི་སྨན་གྱི་མཆོད་པ། ཤ་
ཆེན་གསུར་གྱི་དུད་པ། ཞལ་ཟས་ཚོགས་ཀྱི་མཆོད་པ། རྐང་གླིང་རོལ་མོའི་བྱེ་
-221-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བྲག །སྤྱན་གཟིགས་དང་སྐུ་གླུད་བསམ་གྱིས་མི་ཁྱབ་པ་འབུལ་ལོ། །གསོལ་
ལོ། །མཆོད་དོ། །སྡང་བའི་དགྲ་སོད་ཅིག །ཅེས་སོགས་ནས་ཕྲིན་ལས་གཉན་
པོ་མཛོད་ཅིག །ཅེས་པའི་བར་བརྗོད་དོ། །དེ་ནས་ཕྲིན་ལས་བཅོལ་བ་ནི། ཧཱུྃ་
ཧཱུྃ༔ བདག་ནི་རིག་འཛིན་སྒྲུབ་པ་པོ། །བདག་ནི་རྣལ་འབྱོར་དམ་ཚིག་ཅན། །
དམ་ལ་གནས་ཤིང་ལྷ་ལ་ཕྲེང་། ཁྱོད་ནི་སྲུང་མ་དམ་ཚིག་ཅན། ཁྱོད་ནི་མཐུ་
སྟོབས་རྫུ་འཕྲུལ་ཅན། །དགོངས་དང་གཟའ་མཆོག་རཱ་ཧུ་ལ། །སངས་རྒྱས་
རིན་ཆེན་སྙིང་པོ་དང༌། །བཅོམ་ལྡན་ཤཱཀྱ་ཐུབ་པ་དང༌། །རྡོ་རྗེ་འཆང་གི་སྤྱན་
སྔ་རུ། ཁྱོད་ ཀྱིས་ ཁས་ བླངས་ དམ་ བཅས་ པ། །ཐ་ཚིག་གཉན་ པོ་ འདི་ མིན་
ནམ། །རིན་ཆེན་ སྙིང་ པོས་བཀའ་བསྒོས་པ། །བྲམ་ཟེའི་ཁྱེའུ་ ཁྱབ་འཇུག་
སྤྲིན། །བསྟན་པ་སྲུང་བར་ དམ་ཆོས་ཤིག །དམ་ཉམས་སྒྲོལ་བར་དམ་ཆོས་
ཤིག །དེ་ ཚེ་ ཐ་ ཚིག་དེ་ མིན་ནམ། །ཤཱཀྱ་ཐུབ་ པས་ བཀའ་ བསྒོས་ པ། །མ་
འོངས་བསྐལ་པའི་ཐ་མ་ལ། །བླ་མ་ ལ་ གནོད་ སྔགས་ལ་སྡང༌། ཁྱད་པར་
དབེན་གནས་གཉན་པོ་འཇིག །ཉམས་པ་དེ་ཡི་སྲོག་རྩ་ཆོད། །དེ་ཚེ་ཐ་ཚིག་དེ་
མིན་ནམ། །རྡོ་ རྗེ་ འཆང་ གི་ སྤྱན་ སྔ་ རུ། །སངས་ རྒྱས་ བསྟན་ པ་ བསྲུང་ ངོ་
ཞེས། །དམ་ལྡན་རྣལ་འབྱོར་སྐྱོང་ངོ་ཞེས། །དགྲ་བོའི་སྲོག་རྩ་གཅོད་དོ་ཞེས།
ཁྱོད་ཀྱི་ཁས་བླངས་དེ་མིན་ནམ། ཁྱོད་ཀྱི་དམ་བཅའ་གཉེན་པོ་དེ། །ད་ལྟ་རྣལ་
འབྱོར་བདག་བསྐུལ་ལོ། ཁས་བླངས་བཞིན་དུ་ཕྲིན་ལས་མཛོད། །ཧཱུཾ། གཟའ་
བདུད་འཁོར་བཅས་ཚུར་ཉོན་ཅིག །རྒྱལ་བའི་བཀའ་ལ་མི་ཉན་མེད། །ཟབ་
མོའི་དོན་ལ་མི་སེམས་མེད། །མནའ་དང་ཁྲིམས་ལ་མི་གནས་མེད། །ཟས་དང་
སྒོམ་ལ་མི་ཆགས་མེད། །དོ་ནུབ་ཁྱེད་ཀྱི་ཐུགས་དམ་བསྐང་། །ཉམས་ཆག་
-222-



རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ།
སྐོང་ཞིང་ཞིག་རལ་གསོ། །ལྷ་ལ་བཤགས་བགྱིད་སེམས་འཁོན་སྦྱང་། །ཕུད་
འདྲེན་ཟླ་བོའི་གཞུང་གཅིག་བྱེད། །དོ་ནུབ་བྱམས་པའི་མནའ་གཅིག་འདོན། །
དོ་ནུབ་སྔ་མའི་གཏང་རག་གཏོང་། །དོ་ནུབ་བྱི་མའི་ཞུ་བ་འབུལ། །དང་པོ་ཕུད་
ཀྱིས་ མི་ མཆོད་དུ། །གཟའ་ བདུད་ འཁོར་ བཅས་ ཕུད་ ལ་ དགྱེས། །བར་དུ་
ཚོགས་ ཀྱིས་ མི་བསྐང་དུ། །འཇིགས་བྱེད་ཆེན་པོ་ཚོགས་ལ་དགྱེས། །ཐ་མ་
ལྷག་མས་མི་མཆོད་དུ། །སྲིང་བཞི་སྡེ་བརྒྱད་ལྷག་ལ་དགྱེས། །ལྷག་མ་ཁ་ཆུས་
མི་བྲན་དུ། །འཁུ་ལྡོག་དམ་ལས་འདས་ཀྱི་དོགས། །རྣམ་གསུམ་གཅིག་ཏུ་མི་
བསྲེ་རུ། །སྐུ་གསུང་ཐུགས་དང་མི་འབྲེལ་མེད། །ཕུད་ལ་ དགེས་པ་ཕུད་ལ་
རོལ། །ཚོགས་ ལ་ དགྱེས་ པ་ ཚོགས་ ལ་ རོལ། །ལྷག་ ལ་ དགྱེས་ པ་ ལྷག་ལ་
རོལ། །བ་ ལཾ་ གཏོར་ མ་ འདི་ བཞེས་ལ། །རྣལ་ འབྱོར་བདག་ གི་ ཕྲིན་ལས་
མཛོད། །བསམ་པ་སྒྲུབས་ལ་རེ་བ་སྐོངས་། །ཧཱུྃ་ཧཱུྃ༔ གཟའ་བདུད་ཆེན་པོ་ཚུར་
གསོན་ཅིག །གྲོགས་ལ་གཞུང་ངན་མི་སྲིད་ཀྱིས། །རྗེ་ལ་བློན་མེད་མི་སྲིད་
ཀྱིས། །བྱམས་ ལ་ དྲིན་ མེད་ མི་ སྲིད་ ཀྱིས། །མཛའ་ ལ་ གདུང་ མེད་མི་ སྲིད་
ཀྱིས། །ཆོས་སྐྱོང་མཐུ་མེད་མི་སྲིད་ཀྱིས། །ཆད་དོན་མི་སྒྲུབ་མི་སྲིད་ཀྱིས། །
ཚོགས་ཀྱི་གཏོར་མ་འདི་བཞེས་ལ། །རྣལ་འབྱོར་བདག་གི་ཕྲིན་ལས་མཛོད། །
ཟས་ ཀྱི་ ངོ༌ གཅིག་ ཁྱོད་ ཀྱིས་གྱིས། །ཆད་ པའི་ གཞུང་ གཅིག་ བདག་ གིས་
བསྲང་། །བདག་གི་ཚིག་འདི་ ཁྱོད་ཀྱིས་ཉོན། །སྒྲུབ་པའི་ གཞུངནི་ང་ཡིས་
བསྲང༌། །བཅོལ་བའི་ཕྲིན་ལས་ ཁྱོད་ཀྱིས་མཛོད། །གཉིས་ཀ་ལས་ཀྱི་གཞུ་
བསྲང་འཚལ། །གཉིས་ཀ་ལས་ཀྱི་གཉེར་བླང་འཚལ། །སྨྲས་སོ་ཆད་དོ་ཐུགས་
དམ་ཅན། །བདག་ཅག་འཁོར་དང་བཅས་པ་ཡི། །ཕུར་ཁ་ཟློག་པའི་དུས་ལ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བབས། །ཟོར་ཁ༴ །ཁྱད་ ཁ༴ །མི་ ཁ༴ །དལ་ ཁ༴ །ནད་ ཁ༴ །རིམས་ ཁ= །
ཡམས་ ཁ= །གདོན་ ཁ་ཟླ ཁྲམ་ ཁ༴ །ཤོ་ ཁ།བཟློག་ ཅིང་ བསྒྱུར་ བའི་
ཕྲིན་ལས་མཛོད། །གསོལ་ལོ་མཆོད་དོ་སྲུང་མའི་ཚོགས། །སོད་ཅིག་ཐུལ་ཞིག་
དགྲ་དང་བགེགས། །གཏད་དོ་གཉེར་རོ་ཐུགས་དན་ཅན། །བསྐལ་བ་ཞིག་
ཀྱང་མི་འབྲལ་ལོ། །ཐུགས་དམ་གཡེལ་བར་མ་མཛད་ཅིག །ཐུགས་དང་གློ་བ་
ཅི་ ཉེར་ མཛོད། །བརྩེ་གདུང་ གདུང་སེམས་ཅི་ཆེར་མཛོད། །མཐུ་སྟོབས་ རྫུ་
འཕྲུལ་ཇི་ལྟ་བར། །རྣལ་འབྱོར་བདག་གི་ཕྲིན་ལས་མཛོད། །འཁོར་སྲུངས་
རྐྱེན་ཟློག་བར་ཆད་སོལ། །ལེ་ལོ་སྙོམ་ལས་མ་མཛད་ཅིག །བཀའ་དང་དམ་
ལས་མ་འདའ་ཞིག །རྫུན་དང་གཡོ་སྒྱུ་མ་མཛད་ཅིག །རྣལ་འབྱོར་བདག་གི་
རེ་ བ་ སྐོངས། །ཚེ་ སྲིངས་ དཔའ་བསྐྱེད་ འབྱོར་ པ་ སྤེལ། །སྙན་ པ་སྒྲུབས་ལ་
གྲགས་པ་སྒྲོགས། །འཇིག་རྟེན་གསུམ་པོ་དབང་དུ་སྡུས། །དགེ་དང་ཞི་བའི་
ལས་འགྲུབ་དང་། །རྒྱས་དང་དབང་གིས་ཐམས་ཅད་གནོན། །མངོན་སྤྱོད་དྲག་
པོའི་ལས་མཛོད་ཅིག །ཕྲིན་ལས་རྣམ་བཞི་འགྲུབ་པར་མཛོད། །ལེགས་པ་
ཐམས་ཅད་སྒྲུབ་པ་དང༌། །ཉེས་པ་ཐམས་ཅད་འགེགས་པ་དང༌། །བསམ་པ་
ཐམས་ཅད་འགྲུབ་པ་དང་། །རེ་བ་ཐམས་ཅད་བསྐང་བ་དང་། །བཀྲ་ཤིས་ཕུན་
སུམ་ ཚོགས་ པར་ མཛོད། །ཅེས་བརྗོད་དོ། །རྒྱུན་ གྱི་སྐོང་ གསོལ། །དེ་ནས་
གཏོར་མ་བཏང་ལ་བཀྲ་ཤིས་བརྗོད། །གལ་ཏེ་མངོན་སྤྱོད་འབའ་ཞིག་བསྒྲུབ་
ན། །ཉ་བོ་བསྒྲལ་ནས་གཏོར་མ་བསྟབ་པ་ནི། །གྲིའམ་ཕུར་པ་བསྒྲིལ་ཞིང་།
རང་ཉིད་དྲག་པོའི་ང་རྒྱལ་གྱིས་འདི་སྐད་དོ། །ཧཱུྃ། ང་ནི་དཔལ་ཆེན་ཧེ་རུ་ཀ། །
དམ་ཉམས་སྒྲོལ་བའི་གིང་ཆེན་ཏེ། །སྡང་བྱེད་གདུག་པའི་དགྲ་པོ་འདི། །ལུས་
-224-



རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ།
སྲོག་དབུགས་དང་ཕྲལ་བར་བྱ། །ཨོཾ་ཨཱཧཱུཾ། ཧཱུཾ་ཆེ་གེ་མོའི་སྙིང་དང་སྲོག་ལ་ཡཾ་
ཡཾ། རྦད་རྦད། ཧཱུྃ། ཡང་ སྤྲུལ་ཆེན་པོའི་དུས་ལ་བབས། །གཟའ་མཆོག་ཆེན་
པོའི་དུས་ལ་བབབས། །རཱ་ཧུ་ལ་ཡི་དུས= །གསོད་བྱེད་ཆེན་པོའི༴ །སྒྲོལ་གིང་
ཆེན་པོའི= །ལས་མཁན༴ །མགོ་ལུས་ཕྲོལ་ལ་དབང་པོ་སྣུབས། །དུས་མཐའ་
སྡུས་ལ་བླ་ཚེ་ཕྲོགས། །སྙིང་རྩ་ཆོད་ལ་སྲོག་རྩ་གཏུབས། །སྲིང་མོ་བཞི་ཡི་
དུས གཟའ་ཆེན་བརྒྱད་ཀྱི= །རྒྱུ་སྐར་ཉེར་བརྒྱད༴ །ལྷ་སྲིན་སྡེ་བརྒྱད༴ །དམ་
ཉམས་བསྒྲལ་བའི་དུས་ལ་བབས། ཨ་ཀྲྀ་མཱ་ར་ཡ་སྲོག་ལ་ཡཾ་ཡཾ། དམ་ཉམ་
དགྲ་བོ་ཆེ་གེ་མོའི། །དབང་པོ་རྣམ་ལྔ་ཞལ་དུ་བསྟབ། །དོན་སྙིང་རྣམ་ལྔ་ཞལ
ཡན་ལག་རྣམ་ལྔ༴ །བླ་ཚེ་སྲོག་གསུམ༴ །ཀླད་རུས་རྐང་མར༴ །ཤ་ཁྲག་ཚིལ་
ཆེན༴ །གསོལ་ ཞིག་རོལ་ཅིག་ ཁ་རཾ་ཁཱ་ཧི། །དམ་ཉམས་དགྲ་བོའི་ཤ་ཁྲག་
འད། །ཡཀྟ་ཛྭ་ལའི་ཞལ་དུ་བསྟབས། །རྡོ་རྗེ་གློག་འགྱུའི་ཞལ །སྲས་མཆོག་
གཟའ་བདུད༴ །གསོལ་ཞིག་རོལ་ཅིག་ཁ་རཾ་ཁཱ་ཧི། །དམ་ཉམས་དགྲ་བོའི་བླ་
སྲོག་ འདི། །ཕུང་བྱེད་ གཟའ་བདུད་ཞལཟ །གསོལ༴ །དམ་ ཉམས་ དགྲ་བོའི་
དོན་སྙིང་འདི། །དྲང་སྲོ་མཐུ་ཆེན་ཞལ༴ །གསོལ༴ །དམ་ཉམས་དགྲ་བོའི་ཀླད་
རུས་འདི། །བདུད་པོ་ རོག་ཏིའི༴ །གསོལ༴ །དམ་ཉམས་དགྲ་བོའི་ནང་ཁྲོལ་
འདི། །པི་ཏྲི་པ་ཏྲའི་ཞལ༴ །གསོལ༴ །དམ་ཉམས་དགྲ་བོའི་གློ་སྙིང་འདི། །བི་
ནུ་ རཱ་ ཛའི༴ །གསོལ༴ །དམ་ ཉམས་ དགྲ་ བོའི་ སྲོག་དབུགས་ འདི། །དུ་ བ་
མཇུག་རིང་ ཆ །གསོལ༴ །དམ་ཉམས་དགྲ་བོ་དབང་པོ་ལྔ་། །སྟག་སྲིན་ཟོར་
གདོང་ = །གསོལ༴ །དམ་ ཉམས་ དགྲ་ བོའི་ སྐྱེ་ མཆེད་ དྲུག །བམ་ སྲིན་དྲེད་
གདོང་ = །གསོལ༴ །དམ་ ཉམས་ དགྲ་བོའི་ ཕུང་ པོ་ ལྔ་ ། །ཀོང་ སྲིན་ བ་ལང་
-225-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཞལ༴ །གསོལ༴ །དམ་ཉམས་དགྲ་བོའི་མདངས་དང་བཀྲག །འབྲོག་སྲིན་ཆུ་
སྲིན་ ཞལ༴ །གསོལ༴ །དམ་ ཉམས་ དགྲ་བོའི་རྣམ་ཤེས་ བརྒྱད། །སྤྲུལ་ པའི་
གཟའ་བརྒྱད་ཞལ༴ །གསོལ༴ །དམ་ཉམས་དགྲ་བོའི་དྲོད་དང་དབུགས། །ལྷ་
ཆེན་བརྒྱད་ཀྱི་ཞལ༴ །གསོལ༴ །དམ་ཉམས་དགྲ་བོའི་མི་ནོར་ཟས། །རྒྱུ་སྐར་
ཉེར་ བརྒྱད་ ཞལ༴ །གསོལ༴ །དམ་ ཉམས་ དགྲ་ བོ་ འཁོར་ བཅས་ རྣམས། །
གཟའ་མཆོག་འཁོར་བཅས་ཞལ༴ །གསོལ༴ །ཕུང་ཞིང་བརླབ་པའི་ཕྲིན་ལས་
མཛོད། །མིང་གི་ལྷག་མ་མེད་པར་མཛོད། །དུས་ལ་བབ་བོ་རཱ་ཧུ་ལ། །ཧྲེ་ཤག་
རུ་རཾ་ནཱ་གེ་ཙིཏྟ་ཏྲ། མ་མ་ཡོ་ཟ་འགྲམ་ཧ་ཧེ་ཡོ་གེ་ཤ་ལ་ཛ༔ ཧུར་ཐུ་ཟད་སོད།
མཱ་ར་ཡ་ཤཱ་ཏུན་ཕཊ། ཅེས་གཏོར་མ་ལ་བསྟབ་བོ། །དེ་ནས་རིགས་ཀྱི་དེད་
དཔོན་རྣམས་དགྲ་ལ་རྦད་པ་ནི། །གཏོར་མ་དགྲ་ཕྱོགས་བཏེགས་ལ་ཤིན་ཏུ་
ཁྲོས་ བས་ འདི་སྐད་དོ། །ཧཱུྃ། གཟའ་བདུད་ཆེན་པོ་མཐུ་རྩལ་ཅན། ཁྱོད་ ཀྱི་
ཐུགས་དམ་དུས་ལ་བབས། །བདག་ལ་བསྡོ་བའི་དགྲ་བོ་འདིས། །བླ་མ་དམ་
པའི་ སྐུ་ ལ་ བསྡོས། །སངས་ རྒྱས་ བསྟན་ པ་ འདི་ ཡིས་ བཤིག །དབེན་
གནས་གཉན་པོའི་དཀོར་ལ་ཟོས། །སྲུང་མ་གཉན་པོ་ཁྱད་དུ་བསད། ཁྱོད་ལ་
མཐུ་སྟོབས་མེད་ཅེས་སྒྲོགས། །རྣལ་འབྱོར་བདག་ལ་ཡོད་དུ་བཙུགས། །བྱང་
ཆུབ་སྒྲུབ་ཏུ་མ་སྟེར་རོ། །དེ་བས་གཟའ་བདུད་རཱ་ཧུ་ལ། ཁྱོད་ལ་མཐུ་སྟོབས་
ཡོད་དམ་མེད། །ཡོད་ན་ད་ལྟ་དུས་ལ་བབས། །དེ་སྐད་ཅིག་ཉིད་ལ་སྙིང་ཁྲག་
སྐྱུགས། །འགྱུ་བའི་ དབུགས་ཆོད་ཚེ་སྲོག་ཕྲོལ། །གློ་བུར་ཡེ་འདྲོག་ཆེན་མོ་
ཐོང་། །མེད་ན་བསྒྲུབ་པ་དོན་རེ་ཆུང་། བརྟེན་ཅིང་མཆོད་པ་འབྲས་རེ་མེད། །
དམ་ཚིག་གཉན་པོའི་ཆད་པ་འོང་། །དེ་བས་གཟའ་བདུད་རཱ་ཧུ་ལ། ཁྱོད་ཀྱི་
-226-



རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ།
མངོན་སྤྱོད་དུས་ལ་བབས། །སྡང་བའི་དགྲ་བོ་དམ་ཉམས་འདི། །ཕ་ཁུ་ཡིན་
ཀྱང་ཁྱོད་ཀྱིས་སྒྲོལ། །དོ་ནུབ་ནམ་གྱི་གུང་སྨད་ལ། །དམ་ཉམས་དགྲ་བོ་མ་
བསྒྲལ་ན། ཁྱོད་ཀྱི་མཐུ་སྟོབས་བརྫུན་དུ་ཆེ། །བརྟེན་ཅིང་བསྒྲུབ་པ་དོན་རེ་
ཆུང་། །བསྟེན་ཀྱང་རྒྱབ་བརྟེན་མི་ཡོང་ན། ཁྱོད་ལས་ངན་པ་སུ་ཞིག་ཡོད། །ད་
ལྟ་དགྲ་བོ་མ་བསྒྲལ་ན། ཁྱོད་ཀྱི་གནས་འདི་འཕྲོག་གོ་ཟེར། །རྟེན་དང་ཕོ་བྲང་
འཇིག་གི་ཟེར། །བདག་ཅག་དམངས་སུ་འབེབས་སོ་ཟེར། །དེ་བས་བསྒྲལ་
བའི་དུས་ལ་བབས། །ཧཱུཾ། གཟའ་བདུད་ཆེན་པོ་རཱ་ཧུ་ལ། །རི་རབ་རྩེ་ནས་བསྲོ་
ཡིས་ཐོབ། །ལྷ་དམག་མང་པོའི་དམག་ཡར་སྡུས། །དགྲ་བོའི་ཡུལ་དུ་དམག་
སྣ་དྲོངས། ཁྱབ་འཇུག་ཆེན་པོས་དམག་དཔོན་མཛོད། །གློ་བུར་གྱི་རྒོད་འཁྲག་
ཏུ་སྐྱུགས། །ཕུང་བྱེད་རྡུལ་ཕྲན་བཞིན་དུ་རློག །འཇིགས་བྱེད་སྒྲ་གདན་རཱ་ཧུ་
ལ། །རྒྱ་མཚོའི་གཏིང་ནས་ཀུ་ ཡིས་ཐོབ། །མ་མོ་བྱེ་བའི་དམག་ཡར་སྡུས། །
དགྲ་བོའི་ཡུལ་དུ་དམག་སྣ་དྲོངས། །དྲང་སྲོང་ཆེན་པོས་དམག་དཔོན་མཛོད། །
མཛེ་ འབྲས་ ཕོལ་ མིག་ ལྷོག་ པ་ ཐོང་། །རིམས་ནད་ ཁྲག་ནད་ དལ་ཡམས་
ཐོངས། །གཟའ་བདུད་ནག་ པོ་ རཱ་ཧུ་ལ། །བསིལ་ བའི་ ཚལ་ ནས་ ཁུ་ ཡིས་
ཐོབ། །ནག་ པོ་ སྟོང་ གི་ དམག་ ཡར་སྡུས། །དགྲ་ བོའི་ ཡུལ་ དུ་ད མག་ སྣ་
དྲོངས། །བྱིན་དུ་རཱ་ཛས་དམག་དཔོན་མཛོད། །གཟེར་ནད་སྨྱོ་འབོག་ གྲི་རྒོད་
ཐོངས། །རྡུངས་ཤིག་གཏུབ་ཅིག་རླུང་གིས་གཏོར། །རྡུལ་ཕྲན་ཙམ་ཡང་མེད་
པར་གྱིས། །ལས་མཁན་ཆེན་པོ་རཱ་ཧུ་ལ། །དུར་ཁྲོད་གནས་ནས་བསྲོ་ཡིས་
ཐོབ། །ལྷ་ སྲིན་ སྡེ་ བརྒྱད་ དམག་ཡར་ སྡུས། །དགྲ་ བོ་ ཡུལ་ དུ་ དམག་ སྣ་
དྲོངས། །བི་ཏྲི་པ་ཏྲས་དམག་དཔོན་མཛོད། །སེར་ཆེན་ཐོག་དང་སྐར་མདའ་
-227-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རྒྱོབ། །རིམས་ནད་ཁྲག་གཟེར་གྱི་ཐབས་ཐོངས། །སྲོག་བདག་ཆེན་པོ་རཱ་ཧུ་
ལ། །ནམ་མཁའི་མཐོང་ན་ཀུ་ ཡིས་ ཐོབ། །གཟའ་སྐར་མང་པོ་དམག་ ཡར་
སྡུས། །དགྲ་བོའི་ཡུལ་དུ་དམག་སྣ་དྲོངས། །དུ་བ་མཇུག་རིང་དམག་དཔོན་
མཛོད། །སད་ དང་ སེར་ཆེན་རྒྱུ་གཟེར་ཕོབ། །གནམ་ལྕགས་ཐོག་ དང་སྐར་
མདའ་རྒྱབ། །ནད་དང་མཚོན་གྱི་བསྐལ་པ་ཐོངས། ཁྱབ་འཇུག་ཆེན་པོ་རཱ་ཧུ་
ལ། །སྐར་མ་ཕོད་ཅན་འོད་པོ་ཆེ། །དགྲ་བོའི་སྟེང་དུ་དམག་སྣ་དྲངས། །འུར་
འུར་ཆེམ་ཆེམ་དམག་སྣ་དྲོངས། །སྲོག་གཅོད་སྲིང་མོ་གདོང་བཞིས་མཛོད། །
བདག་ལ་སྡང་བའི་དགྲ་བོ་འདིའི། །ཕོ་རྒྱུད་ཐམས་ཅད་རྩད་ནས་ཆོད། །མོ་
རྒྱུད་ཐམས་ཅད་མངལ་ནས་སྐོམས། །ཕུང་དུ་ཆུག་ལ་བརླག་ པར་མཛོད། །
རྡུལ་ཕྲན་ཙམ་ཡང་མེད་པར་མཛོད། །མིང་ཙམ་མེད་པར་ཕུང་དུ་ཆུག །དུས་ལ་
བབ་བོ་རཱ་ཧུ་ལ། །ཧཱུྃ། གཟའ་མཆོག་ཆེན་པོ་རཱ་ཧུ་ལ། །འཇིགས་བྱེད་ཆེན་པོ་
དྲག་རྩལ་ཅན། །ཕ་ནི་སྲིན་ལ་མ་ནི་ཀླུ། །ཀླུ་སྲིན་ཚོགས་པའི་མཐུ་བོ་ཆེ། །
ལུས་ པོ་ གཅིག་ལ་མགོ་བོ་དགུ །མགོ་ལུས་མེད་པར་མིག་གིས་གང༌། །སྐུ་
མདོག་འཇིགས་པའི་དུད་ཁ་ལ། །ཕྱག་བཞི་ཆུ་སྲིན་རྒྱལ་མཚན་དང༌། །རལ་
གྲི་ཞགས་ པ་མདའ་གཞུ་བསྣམས། །ལྷོ་ནུབ་མཚམས་ནས་ སྐུ་བསྐྱེད་ལ། །
དགྲ་བོའི་སྟེང་དུ་ད་རྒྱུག་ཅིང་། །སྲིང་མོ་མཆེད་བཞི་ད་རྒྱུག་ཅིག །སྤྲུལ་པའི་
གཟའ་ཆེན་ད་རྒྱུག་ཅིག །ལྷ་སྲིན་སྡེ་བརྒྱད་ད་རྒྱུག་ཅིག །ཚེས་གྲངས་བཞི་ཡི་
སྲོག་དག་ལ། །ནུབ་ནས་ཤར་དུ་རྒྱུ་ཙམ་ན། །མ་མོ་ཡོངས་ཀྱི་དམག་དཔོན་
བྱེད། །རིམས་ནད་འབེབས་པའི་མཐུ་བོ་ཆེ། །མ་མོའི་ཀི་ཀཾ་དགྲ་ལ་བློ། །ཚེས་
གྲངས་བརྒྱད་ཀྱི་དྲོས་ཆེན་ལ། །ཤར་ལྷོ་ནུབ་བྱང་རྒྱུ་ཙམ་ན། །དགྲ་ལྷའི་རྒྱལ་
-228-



རཱ་ཧུ་ལའི་སྐོང་གསོ་ཁྲག་མཚོ་འཁྱིལ་བ།
པོའི་དམག་དཔོན་བྱེད། །ཡམས་ནད་འབེབས་པའི་མཐུ་བོ་ཆེ། །དགྲ་ལྷའི་ཀི་
ཀཾ་དགྲ་ལ་བྷོ། །ཚེས་གྲངས་བཅུ་གཅིག་དུས་ཚོད་དུ། །ནམ་ནི་བྱིང་ནས་ནམ་
ཕྱེད་ ལ། །བྱང་ནས་ ལྷོ་ རུ་ རྒྱུ་ ཙམ་ ན། །གཤིན་རྗེ་ ཡོངས་ ཀྱི་དམག་ དཔོན་
བྱེད། །ཡམས་ནད་འབེབས་པའི༴ གཤིན་རྗེའི་ཀི་ཀཾ༴ །ཚེས་གྲངས་བཅོ་ལྔའི་
ཉིན་ ཕྱེད་ལ། །ལྷོ་ནུབ་བྱང་ཤར་རྒྱུ་ཙམ་ན། །སྲིན་ པོ་ ཡོངས་ ཀྱི༴ །གྲི་ རྒོད་
གཏོང་བའི༴ །སྲིན་ པོའི་ ཀི་ ཀཾ༴ །ཚེས་ གྲངས་ བཅོ་ བརྒྱད་ནམ་ཕྱེད་ཡོལ། །
ཤར་ནས་ནུབ་ཏུ་རྒྱུ་ཙམ་ན། །དམུ་རྣམས་ཡོངས་ཀྱི= །ཕྱིད་ནང་གཏོད་པའི༴ །
དམུ་ཡི་ཀི་ཀཾ༴ །ཉི་ཤུ་གཉིས་ཀྱི་ཉི་ཕྱེད་ཡོལ། །ནུབ་བྱང་ཤར་ལྷོར་རྒྱུ་ཙམ་
ན། །བཙན་རྣམས་ ཡོངས་ ཀྱི༴ །གཟེར་ནད་ གཏོང་བའི༴ །བཙན་ གྱི་ཀི་ཀཾ༴ །
ཉི་ཤུ་ལྔ་ཡི་སྐྱ་རེངས་ལ། །ལྷོ་ནས་བྱང་དུ༴ །ཀླུ་རྣམས་ཡོངས་ཀྱི༴ །མཛེ་ནད་
གཏོང་བའི༴ །ཀླུ་ཡི་ཀི་ཀཾ༴ །ཉི་ཤུ་དགུ་ཡི་མྱུར་སྨར་ལ། །བྱང་ཤར་ལྷོ་ནུབ་རྒྱུ་
ཙམ་ན། །ལྷ་རྣམས་ཡོངས་ཀྱི= །ལྷ་ནད་འབེབས་པའི༴ །ལྷ་ཡི་ཀི་ཀཾ༴ །ཆོ་ཆོ་
དམ་ཉམས་དགྲ་ལ་ཆོ། །གཟའ་མཆོག་ཉི་མ་དགྲ་ལ་བྷོ། །དམ་ཉམས་དགྲ་
བོའི་ཤ་ལ་རོལ། །གཟའ་མཆོག་ཟླ་བ་དགྲ་ལ་བྷོ། །དམ་ཉམས་དགྲ་བོའི་ཁྲག་
ལ་རོལ། །གཟའ་མཆོག་མིག་དམར་དགྲ་ལ་བྷོ། །དམ་ཉམས་དགྲ་བོའི་རུས་
ལ་རོལ། །གཟའ་མཆོག་ལྷག་པ་དགྲ་ལ་བྷོ། །དམ་ཉམས་དགྲ་བོའི་སྙིང་ལ་
རོལ། །གཟའ་མཆོག་ཕུར་བུ་དགྲ་ལ་བྷོ། །དམ་ཉམས་དགྲ་བོའི་ནང་ཁྲོལ་
རོལ། །གཟའ་མཆོག་པ་སངས= །དམ་ཉམས་དགྲ་བོའི་དབུགས་ལ་རོལ། །
གཟའ་མཆོག་ སྤེན་ པ་ དགྲ་ ལ་ བྷོ། །དམ་ཉམས་དགྲ་བོའི་ ག་ ལ་རོལ། །
གདོང་མོ་མཆེད་བཞི་དགྲ་ལ་བྷོ། །དམ་ཉམས་དགྲ་བོའི་སྙིང་ལ་བྷོ། །ལྷ་སྲིན་
-229-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
སྡེ་བརྒྱད་དགྲ་ལ་བྷོ། །དམ་ཉམས་དགྲ་བོའི་སྲོག་ལ་བྷོ། །ཆོ་ཆོ་གཟའ་བདུད་
འཁོར་བཅས་རྣམས། །དམ་ཉམས་དགྲ་བོའི་སྟེང་དུ་ཆོ། །ནད་ཀྱི་རླུང་དམར་
དགྲ་ལ་ཐོབ། །མཚོན་གྱི་གྲུ་གུ་དགྲ་ལ་སྐྱོངས། །གློ་བུར་ཡེ་འདྲོག་དགྲ་ལ་
ཐོབ། །ལྟས་ངན་ཕུང་རླག་དགྲ་ལ་ཐོངས། །སྨྱོ་འབོག་རེངས་ཤིང་བརྒྱལ་དུ་
ཆུག །བདུད་ཆོད་མདངས་འཕྲོགས་དུམ་བུར་གཏུབས། །རླུང་གིས་གཏོང་ལ་
སྟོང་པར་མཛོད། །རྡུལ་ཕྲན་ཙམ་ཡང་མེད་པ་དང༌། །མིང་ཙམ་མེད་པར་རྡུལ་
དུ་རློག །ཛ༔ཧཱུྃ་བཾ་ཧོ༔ ཁ་སྒྱུར་དཀར་པོ་ཁུག་ཛ༔ ཙ་ཙ་ཁུག་ཤག་ཐཾ། དྲི་ཤག་
བུ་རུ་ལུ་རུ་བཛྲ མ་ཏ་ནག་པོ་ཛ༔ མ་ཏི་པྲ་མ་ཤ་ཛ༔ གི་རཾ་པུ་ཤག་ལྕགས་ཀྱི་
རཾ་ཛ༔ ཡཀྵ་ལ་རྦད། ཐོགས་མེད་པཿ བྷིན་ཆུ་ཁྱེར། ལ་ཐུན་ཛ༔ རི་བྱི་ནག་པོ་
སྟོང་རྒྱ་ ཛ བུད་ ཡ་བུད་ ཡ། ཤཀྱཱ་ཐུན། སྙིང་ ཆེན་ཟུང༌། ལྕགས་ སྒྲོག་ནག་
པོ་ས་སྡོམས། །ནམ་མཐོང་ནག་པོ་ཐིབས། །མི་རེངས་སྐྱ་བོའི་སྲིན་ལམ་དམར་
པོ་ཕྱེ། ཆེ་གེའི་ཙིཏྟ་མཱ་ར་ཡ་ཆུད། ཧྲི་དུ་རུ་ན་ཐོ་འུབ། རྭ་ཙ་ཏྲི་ག་ནན། རྦད་ཐུ་
རི་ལི་ལི། ཧེ་བ། རི་ས། ར་ཁ། ར་ཧོ་ར་ཏི་ཤོ་ཟོན་ཟོན། ཡ་མ་ཐུན་རྦད། ཅེས་
བརྗོད། དུལ་མོ་རྡུལ་ལོ། །དེ་ནས་རང་གི་གནས་སུ་བཀྲ་ཤིས་བརྗོད། དགེ་བ་
འདི་ཡིས་དགྲ་བགེགས་དུས་མཐའ་བསྙུང༌། །མཐུ་ཆེན་དྲག་པོའི་གྲགས་པ་
རྒྱས་པར་ཤོག །གཟའ་བདུད་ཀྱི་སྐོང་གསོ་ཁྲག་མཚོ་འཁྱིལ་བ་ཞེས་བྱ་བ། །
ཐེག་པ་མཆོག་གི་རྣལ་འབྱོར་པ་ཀློང་ཆེན་རབ་འབྱམས་ཀྱིས་མཛད་པ་རྫོགས་
སོ།། །།
-230-



༄༅། །དྲང་སྲོང་གཟའི་བཅོས་ཐབས་ཀྱི་གདམས་པ་རིན་ཆེན་
ཕྲེང་བ་ཞེས་བྱ་བ་བཞུགས་སོ། །
མཚན་དཔེས་སྤྲས་ པའི་ཞི་ སྐུ་ ཡིན་ ནམ་ འཇིགས་ཤིང་ རྔམས་པས་ དེ་
ལྟའང་མིན། །དྲུག་ཅུའི་དབྱངས་ལྡན་ཞི་གསུང་ཡིན་ནམ་ཧཱུཾ་སྒྲ་སྒྲོགས་པས་དེ་
ལྟའང་མིན། །བྱམས་བརྩེར་ལྡན་པའི་ཞི་ཐུགས་ཡིན་ནམ་གདུག་པ་སྐྲག་པས་
དེ་ལྟའང་མིན། །སངས་རྒྱས་ཀུན་གྱི་ཡབ་ཏུ་གྱུར་ཀྱང་སྲས་ཀྱི་ཐུ་བོའི་ཞབས་
ལ་འདུད། །ཆུ་སྐྱེས་ལས་འཁྲུངས་སྐྱོན་དང་བྲལ་ཡང་སྙིགས་དུས་སྐྱོ་བོའི་ཁྲོད་
ན་གནས། །བྱམས་དང་སྙིང་རྗེས་བདག་རྒྱུད་གཏམས་ཀྱང་གདུག་པ་འདུལ་
ཕྱིར་སྤྲུལ་པ་སྟོན། །མི་འགྱུར་ཆོས་ཀྱི་དབྱིངས་ལ་བཞུགས་ཀྱང་གདུལ་བྱའི་རེ་
བ་སྣ་ཚོགས་སྐོང་། །པདྨ་འབྱུང་གནས་བླ་མ་ལ་བཏུད་ནས། །གཟའ་རྒོད་གསོ་
སྲུང་གདམས་པ་འབྲི། །དེ་ལ་རྟགས་དང་བཅོས་ཐབས་སྲུང་བ་གསུམ། །དང་
པོ་ སྤྱི་ དང༌ བྱེ་བྲག་ ཁྱད་ པར་ རྟགས། །སྤྱི་རྟགས་ ཁ་ མི་གཡོ་ཞིང་ཞ་རེངས་
སྐྱུགས། །སྦྲིད་བེར་མགོ་ན་ཟི་ཁོལ་ཚ་ཞིང་འགྱེལ། །མིག་འགྲིབ་རྣ་བ་འོན་
ཞིང་ ཆལ་ ལམ་ལྐུགས། །མིག་ རྩ་ དམར་ རྒོད་ འཕྱོ་འདར་ སྙིང་ མི་དགའ། །
བཤང་གཅི་འཆོར་བསྡམས་གདོང་རྩ་རྟག་ཏུ་འཕར། །བྱེ་བྲག་ལུས་ཀྱི་གཡས་
ན་ཁ་སྣ་སྐམ། །དྲོད་ཆེ་སྐོམ་འདོད་སོ་དྲེག་མེ་རིས་འབྱུང༌། །ཟས་སྐོམ་ཟོས་
ནས་ན་བ་མེ་ཡི་གཟའ། །ལུས་ཀྱི་གཡོན་ན་དྲོང་ཆུང་གྲང་འབུམ་འོང་། ཁ་སྣ་
ཆུ་མང་ཉོལ་བུ་ཞོ་གྲོད་འདྲ། །འདར་དངངས་སོ་སྒྲ་སོ་དྲེག་ཆེ་བ་ཆུ། །གཉིད་
-231-



མས་པའི་ཤུལ་བཞག་ལས། གླང་ཆེན་རབ་འབྱམས་ཀྱི་གསུང་འབུམ། ༼༢༥༽
ཆེ་ལུས་ལྕི་ཤ་སེར་དང་ཁ་འགག །སྡོད་འདོད་སྨྲ་བ་ཉུང་བ་ས་ཡི་གཟའ། །
གདོང་སྐྱ་གཉིད་མེད་གཡལ་མང་སྐོམ་ནད་ཆུང་། །མགོ་འཁོར་མཐོ་ དམན་
བྱེད་ཅིང་ཤེས་པ་འཕྱོ། །གླ་བཅོལ་དྲན་པ་ཉམས་པ་རླུང་གི་གཟའ། །རྣ་ལྟག་
རུས་འབུར་མཐེ་བོས་མནན་མཉེས་ཤུལ། །དམར་ཐིག་བྱུང་བ་མེ་ཡིན་སྔོ་བ་
ཆུ། །སེན་མོ་དམར་བ་མེ་ཡིན་དཀར་བ་ཆུ། ཁྱད་པར་སྤོས་དཀར་གངས་ཐིག་
སྦྱར་བ་ལ། །ཕྱག་རྡོར་སྔགས་ཀྱིས་བྱིན་རླབས་ཁོང་དུ་བཏང་། །མགོ་བསྟུམ་
ཁོ་རང་གི་སྐྲ་སེན་ལ་ཚ་བསྲེས་པས་བདུག །གཟེར་ལྗིད་ཤ་འགུལ་གང་རུང་བྱུང་
བ་འམ། །མིག་སྤྲིན་སྔར་ལས་འགྱུར་ན་ངེས་པར་ཡིན། །ཡང་ན་གངས་ཐིག་
ཉུང་མ་བྱེ་སྒོག་པ། །ཆུ་ལ་ཐུར་མགོ་ཕྱེད་སྦྱར་ཁོང་དུ་བཏང༌། །སྙིང་བབས་སྨྱོ་
ལྐུགས་སྣོད་བབས་འཁྲུ་དང་བཤལ། །མཁལ་མར་བབས་ན་རྒྱུན་གཉིས་སྡོམ་
བྱེད་ཅིང་། །མཚེར་བབས་གཞོགས་སྐམས་མདོར་ན་གང་བབས་པའི། །ནད་
དེ་ལྡང་འགྱུར་འཁྲུལ་མེད་བརྟག་ཐབས་ཡིན། །ཡང་ན་སྤོས་དཀར་སྤང་སྤོས་
སྦང་སྐམ་གྲོ །བདུག་པས་ཤ་དམར་ཁ་སྣ་སྐམས་ན་མེ། ཁ་སྣའི་ཆུ་མང་ཤ་སྔོ་
ཆུ་ཡི་གཟའ། །གླ་རྩི་གུ་གུལ་དཀར་ནག་མུ་ཟི་ནག །ཤུ་དག་ལྡོང་རོས་དྲུག་པོ་
ཞིབ་བཏགས་ལ། །གཡའ་དང་བྲལ་བའི་མེ་ལོང་རྒྱབ་ཏུ་བྱུག །ཨོཾ་ཙུ་དུ་ཨ་ཡ་
ཤ་ལ་ཎ་སྭཱཧཱ། ཞེས་ པ་ གསུམ་ བདུན་ རྫས་ དང་ མེ་ལོང་ བཏབ། །དུད་ པས་
བདུག་ཅིང་ནད་པས་མེ་ལོང་བལྟ། །དམར་པོར་མཐོང་ན་མེ་ཡིན་སྔོན་པོ་ཆུ།།
སེར་པོ་ས་ལ་དཀར་པོ་ལྕགས་ཀྱི་གཟའ། །ལྗང་གུའི་མདོག་མཐོང་ཤིང་གི་
གཟའ་ རུ་འདོད། །ཤ་ པགས་ ལ་བབས་ ཁ་ མིག་གླེ་ ཀྱོག་འགྲོ །རྩ་ རྒྱུས་ལ་
བབས་ཡན་ལག་ཞ་ཞིང་རེངས། །སྙིང་ལ་བབས་ན་དྲན་ཉམས་སྨྲ་བ་དཀའ།།
-232-



དྲང་སྲོང་གཟའ་བཅས་ཐབས་ཀྱི་གདམས་པ་རིན་ཆེན་ཕྲེང་བ།
གློ་བར་བབས་ན་གློ་འོང་སྐད་འགག་ཅིང་། །མཆིན་པ་ལ་བབས་ཁྲག་སྐྱུགས་
གཟུགས་འཛིན་ འགྲིབ། །མཚེར་ བབས་ གཞོགས་ཤ་སྐམས་ཤིང༌ ཀྱོག་པོར་
འགྲོ །མཁལ་ལས་རྣ་བ་འོན་ཅིང་རྩ་ཆུ་སྡོམ། །ཕོ་བར་བབས་ན་སྐྱུགས་ཤིང་
རྒྱུ་མར་འཁྲུ། །བསྡོང་ཟླ་རྒྱལ་པོས་སྨྱོ་ཞིང་འདུད་ལ་ཞ། །མིག་ཆུ་ཁ་སྣ་སྤུ་
སྐྱུགས་མགྲིན་འགགས་བཙན། །སྨན་མོས་ཆགས་པ་སྐྱེ་ཞིང་ཤུ་དྲ་འཆོར། །མ་
མོས་གཡང་ལྷུང་ཁུ་བ་བཤང་གཅི་འཆོར། །སྲིན་མོས་ལྟོ་འཕྱེ་གདོང་པ་དྲི་མི་
ཞིམ། །རེས་དགོད་རེས་ངུ་དགྲ་ལྷའི་རྒྱལ་པོ་ཡིན། །དམུ་ལ་པགས་པ་འབུད་
ཅིང་སྡུག་བསྔལ་འོང་། །ཡན་ལག་ཞ་ཞིང་ཁ་ཡོ་ས་བདག་བསྡོངས། །དེ་ལྟར་
འཁྲུལ་མེད་རྟགས་ཀྱིས་ངོས་བཟུང་ལ། །བཅོས་ཐབས་བཙོན་འཛིན་དམའ་
འབེབས་བྱད་འགྲོལ་དང༌། །སྤུར་དང་མ་བསྟན་ཞི་དང་སྦྱང་བ་འོ། །དེ་ལ་དང་
པོ་བཙོན་དུ་གཟུང་བ་ནི། །ཨོ་བེ་ཏ་རི་ལ་གྲ་མོ་ཙན་ཤིག་ཟུང་ཟུང་། ཞེས་པའི་
སྔགས་ འདི་གུ་གུལ་དཀར་ནག་ལ། །བཏབ་པའི་ཆུ་དེ་ཁོང་དུ་བཏང་བར་
བྱ།།རང་ཉིད་གསང་བའི་བདག་པོའི་བསྐྱེད་རིམ་བསྒོམ། །བསྒྲུབ་བྱ་མདུན་
བཞག་རང་གི་ལག་གཉིས་བསྣོལ། །གཡས་པས་གཡས་དང་དེ་བཞིན་གཡོན་
པ་ཡི། །སྲིན་ལག་གཉིས་ནས་གཟུང་ལ་འདི་སྐད་བརྗོད། །ངའི་བཀའ་མ་བྱུང་
ཞིང་སྤྲུལ་པ་དང་སྡོང་པ་དང་ལམ་མ་བསྟན་གྱི་བར་དུ་ཟུང་ཟུངས། ཞེས་པ་
དང༌། གང་ལ་བབས་པའི་གནས་ལས་གཞན་དུ་མ་བྱེར། མ་འཕྲོ། མ་འཕོ།
མ་འཁྱུགས་ཤིག །ཅེས་པ་ལན་གསུམ་བརྗོད་པས་ཟིན་པར་གནད་ཆེ་འགྱུར།
གཉིས་པ་དམའ་ཕབ་ཚེར་མ་ཅན་གྱི་ཤིང་། །གང་འཛོམ་ལུང་པ་དགུ་ཡི་
ཆུ་སྣ་དང༌། །འོག་གོས་ལྡན་པའི་བུ་མོ་གཙང་མ་དང༌། །ར་ཐག་རོལ་མོའི་ཆ་
-233-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བྱད་སྣ་ཚོགས་བསག །རང་གི་མདུན་དུ་ཕྱར་བའི་གདན་གྱི་སྟེང་། །ནད་པ་
གཅེར་བུར་བཞག་ལ་སྔགས་འདི་བརྗོད། །ཀེ་ཏ་ཀེ་ཏ་རཱ་ཧུ་ལ་མདུན་ཤིག་ཡ་
ཐུམ་སྭཱ་ཧཱ། དོར་མ་དྲོན་མོས་མགོ་གཡོགས་ར་ཐག་དཀྲི། །རོལ་མོ་འཇིགས་པ་
ཚམ་རྔམས་ སྣ་ཚོགས་བྱ། །དེ་ནས་དོར་མ་ ར་ཐག་བཅས་ པ་ ཕོབ། །འབྱུང་
བཞིའི་དཔྱད་ལ་སྙིང་ག་མདུན་རྒྱབ་དང༌། །ལྟག་པ་རྣམས་སུ་ཆུ་ལྕག་དྲག་ཏུ་
རྡེག །དེ་ནས་རིམ་གྱིས་ལུས་ཀུན་ཁྱབ་པར་རྡེག །དེ་ནས་ཚེར་མའི་མེ་ཡིས་
མདུན་རྒྱབ་གཡུག །རིམ་གྱིས་སས་བྲབ་ཕྱར་བའི་སྣེ་བཞི་ནས། །བཏེག་ཅིང་
གཡོབ་པ་རླུང་གི་དཔྱད་དུ་འགྱུར། །སླར་ཡང་གསར་པའི་གདན་གྱི་སྟེང་དུ་
བཞག །གསང་བའི་ གནས་ དཔྲལ་ མགྲིན་ སྙིང་ གསུམ་ལ་ སོགས་གང་ནའི་
གནས། །ཤ་རུའི་ཙོང་ཀེ་གསེར་གྱི་རྡོ་རྗེ་རྩེ་ལཱ་པར། །བསམས་ལ་གསང་བ་
གཤེད་འབེབས་སྔགས་ཀྱིས་བརྡུང༌། །དྷ་རྨ་དྷཱ་ཏུ་ཧཱུཾ། སྤོ་ཏ་ཡ་སྤོ་ཏ་ཡ། བྷ་སྨིཾ་
ཀུ་རུ་ཧཱུཾ། བོ་ཛ་རཱ་ཧུ་ལ་ཙིཏྟ་དུན་དུན། པདྨ་ཛ་ལི་ཛ་རྦད། སླར་ཡང་སྔགས་
བརྗོད་ཕྱི་བ་བྱ་རྒོད་གོ །བྱ་རོག་སྲམ་གྱི་ལག་པས་རིམ་བཞིན་བྲད། །དེ་དག་
མ་འབྱོར་ཏིང་འཛིན་གསལ་པོས་བྱ། །རྣམ་འཇོམས་ཁྲུས་བྱ་ཡོན་ཕུལ་ཚོགས་
འཁོར་བཤམ། །ཤིས་པ་བརྗོད་ཅིང་སྨོན་ལམ་ལེགས་པར་བརྗོད། །གསུམ་པ་
བྱད་ འགྲོལ་ རིན་ ཆེན་ སྣོད་ཀྱི་ནང༌ ། །འོ་ ཆུས་བཀང་ ཞིང་ ཀླུ་ སྨན་དར་སྣ་
བཏབ། །དཀྱིལ་དུ་བག་ཟན་དག་ལ་སྒྲ་གཅན་གཟུགས། །མགོ་གསུམ་སྦྲུལ་
མགོ་དང་བཅས་ལག་གཉིས་པ། །སྦྲུལ་འཇུག་སྨད་འཁྱིལ་དེའི་མཐར་ཀླུ་བརྒྱད་
སྦལ་ ལྕང་ གཟུགས། །སྣོད་ བཅུག་ འགལ་ ཐག་ ཚོན་སྐུད་ ཁྲོ་ བོས་ མཐའ་ མ་
བསྐོར། །སྣེ་མོ་ནད་པ་ཕོ་ཡིག་གཡོན་དང་མོ་ཡིག་གཡས། །སྲིན་ལག་བཏགས་
-234-



དྲང་སྲོང་གཟའི་བཅོས་ཐབས་ཀྱི་གདམས་པ་རིན་ཆེན་ཕྲེང་བ།
ལ་སྔགས་འདི་བརྒྱ་ཕྲག་དྲུག །བཟླས་པ་བྱས་པའི་སྔགས་ཆུ་ཁོང་དུ་བཏང་། །
ཨོ་ཨ་ཏན་སོད། མི་ཏཱན་སོད། དུ་དུ་སོད་བཱ་གྷ་ལི་དྷུ་རི་པ་སོད་སྭཱ་ཧཱ། སླར་
ཡང་སྔགས་འདི་བཟླ་ཞིང་འགལ་ཐག་བཅད། །དུང་ཤཾ་ཕཊ་པ་ཤཾ་ཕཊ། ཕོ་ཤྲཱི་
ཕཊ། ཤར་ཤཾ་ཕཊ། ཀྲག་ཤཾ་ ཕཊ། སེ་ཤཾ་ཕཊ། ཙ་ཧཱུྃ་ཕཊ། ཕུར་ཤི་ཕཊ། ཤ་
ཤཾ་ཕཊ། ཀྲག་ཤ་ཙ་ཤཾ་ཕཊ༔ ཅེས་དང༌། བི་ཤུ་དྷ་ན་ཡ་ཧཱུྃ་ཕཊ༔ སྦྱར་བའི་སྐབས་ལྟར་
འབྱུང་བཞིའི་དུག་སྦུར་རམ། །འབྱུང་བཞིའི་བྱད་འགྲོལ་ཞེས་སོགས་འདོན་པ་
བསྒྱུར། །འགལ་ཐག་དུམ་བུ་ལུང་པ་སོགས་ཆུ་ནང་དོར། །དེ་དག་འབབ་ཆུའི་
རྒྱུན་ནམ་རི་ངོས་བསྐྱལ། །བཞི་པ་སྤུར་ལ་ཞི་དྲག་གནད་བསྐུལ་དང་། །རྫས་
དང་་ སྲོག་ཆགས་ལ་བརྟེན་སྤུར་བའོ། །དང་པོ་སྔར་བསྟན་བ་ཡི་འབྱུང་བཞི་
དང༌། །ཤ་ ཁྲག་ གཅན་གཟན་ རས་ མ་ བྱང་ མིག་ དགུ །གཟའ་ གཞུ་འོད་མ་
གཟའ་མདའ་འུག་པ་དང༌། །མེ་ལོང་རྒྱ་ལོང་གཟའ་ར་རོག་པོ་དང༌། །གཟའ་
ལུག་གན་གདོང་དམར་འབྲང་རྒྱས་ཞལ་དཀར་དང་། །མདའ་དར་དཀར་དམར་
འབྲུ་སྣ་དར་སྣ་རྣམས། །རེ་རེ་འང་དགུ་དགུ་གཟའ་ར་གཟའ་ལུག་སོགས། །
རང་ཉིད་མེད་ན་གཟུགས་བརྙན་བྱས་པ་བསག །དེ་ནས་ངུར་ཤཾ་ཕཊ་སོགས་
བརྗོད་པའི་རྗེས། །ཕྱི་འབྱུང་བ་བཞིའི་དུག་སྤུར་རོ། །ནང་ཉོན་མོངས་པ་དུག་
ལྔའི་དུག་སྤུར་རོ། །རྐྱང་པའི་དུག་སྤུར་རོ། །འདུས་པའི་དུག་སྤུར་རོ། །ཀུ་རེ་
ལྟར་ཞུགས་པའི་དུག་སྤུར་རོ། །འཇབ་བུ་ལྟར་ཞུགས་པའི་དུག་སྤུར་རོ། །རིམ་
གྱིས་ཞུགས་པའི་དུག་སྤུར་རོ། །གཅིག་ཅར་ཞུགས་པའི་དུག་སྤུར་རོ། །ཐོད་
རྒལ་ཞུགས་པའི་དུག་སྤུར་རོ། །རྐུ་ཐབས་སུ་ཞུགས་པའི་དུག་སྤུར་རོ། །ཤ་ལ་
མེ་ལྟར་རྒྱས་པའི་དུག་སྤུར་རོ། ཁྲག་ལ་ཆུ་ལྟར་འཁྲུབ་པའི་དུག་སྤུར་རོ། །
-235-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པགས་ལ་མེ་ལྟར་འབར་བའི་དུག་སྤུར་རོ། །རྩ་ལ་རྟ་ལྟར་ཞོན་པའི་དུག་སྤུར་
རོ། །ཆུ་རྒྱུས་ལ་སྦྲུལ་ལྟར་འཁྲིལ་བའི་དུག་སྤུར་རོ། །དོན་ལ་ཝ་ལྟར་འཇབ་
པའི་དུག་ཐམས་ཅད་སྤུར་རོ། །ཞེས་དང༌། གོང་གི་རྫས་དགུ་པོ་རེ་རེ་ནས།
གཅན་གཟན་རས་མ་འདིས་སྤུར་རོ། །ཞེས་པ་ནས། འབྲུ་སྣ་དར་སྣ་དགུ་པོ་
འདིས་སྤུར་རོ། །དྲང་སྲོང་གཟའི་བྱད་ཐམས་ཅད་སྤུར་རོ། །བི་ཤྭ་དྷ་ན་ཡ་ཧཱུཾ།
ཕཊ། ཅེས་པ་དང་། གལ་ཏེ་སུལ་དོ་བ་སྔོ་ཡང་། ། དྲང་སྲོང་ཁྱེད་ལ་དོ་མི་
བསྡོ། །ཞེས་ ཞི་བ་བྱའོ། །དྲག་ པ་ སྤུར་ བ་ མི་ལུས་དམག་ཆས་བསྒྱུར། །གོ་གྱོན་
མཚོན་ཆ་སྣ་ཚོགས་ཐོགས། ཁྲབ་བསིག་པ་ཡི་སྟངས་སྟབས་ཀྱིས། །ཇག་པའི་
ཚུལ་གྱིས་བསྡིག་པར་བྱ། །སྔགས་དང་སྨོན་ལམ་གོང་དང་འདྲ། །གནད་ནས་
བསྐུལ་ཏེ་སྤུར་བ་ནི། །བཅའ་ལུགས་གོང་དང་འདྲ་བ་ལ། །སྔགས་འཆང་རྔ་
བརྡུང་འདི་སྐད་བརྗོད། །ང་ནི་གསང་བདག་རྡོ་རྗེ་འཛིན། །བསྟན་པ་སྲུང་བའི་
ཆོས་སྐྱོང་ཡིན། །ཡོ་ཁལ་བསྲང་བའི་ཐིག་ཤིང་གཏད། །དཀར་ནག་འབྱེད་
པའི་ལྡེ་མིག་ཡིན། །ད་ཡང་དྲང་སྲོང་གདུག་པ་ཁྱོད། །མི་ཡུལ་འདི་ན་ཡུན་མ་
རིང་། །མི་ ཡུལ་ གདུག་ ཆུབ་ ངན་ཐབས་མང་། །མི་ ཡུལ་ མི་ གཙང་ བཙོག་
གནས་ཆེ། །རོ་སྟོད་རྣག་ཁྲག་ རྫིང་བུ་འཁྱིལ། །རོ་སྨད་དྲི་ངན་བཤང་གཅི་
འཁྱིལ། །ཡན་ལག་ཉ་བཞི་དབྱུག་སྐམ་འདྲ། །སྐྲ་དང་སྨིན་མ་ནག་རུལ་འདྲ། །
དེ་ལ་ཆགས་ན་དྲང་སྲོང་མིན། ཁྱོད་ནི་འདོད་ཁམས་ལྷ་ཡི་ལུས། །ལུས་བཟང་
འདི་རུ་བབས་པར་མཆིའོ། །ལ་ཡོགས་འཕྲལ་དུ་འབྱུང་བར་མཆིའོ། །འགྱོད་
པ་དྲག་པོ་སྐྱེ་བར་མཆིའོ། །དྲང་སྲོང་རང་གི་ཡུལ་དུ་བཙུན། །འཇའ་ཚོན་ནམ་
མཁའི་དབྱིངས་ན་བཀྲ། །ཡབ་ཡུམ་གནས་ སུ་ལ་འུར་བཞུད། །ཅེས་གནད་
-236-



དྲང་སྲོང་གཟའི་བཅོས་ཐབས་ཀྱི་གདམས་པ་རིན་ཆེན་ཕྲེང་བ།
ནས་བསྐུལ་ཏེ་སྤུར་རོ། །རྫས་དང་སྲོག་ཆགས་དག་གིས་སྤུར་བ་ལ། །རྫས་
བསགས་པ་དང་དངོས་ གཞིའི་ཆོ་གའོ། །རྫས་ལ་ར་དུག་སྤྱང་བྲུན་རྟ་ནག་
བོན། །ལ་ཆ་ཤུ་དག་ཁྱི་དཀར་སྣ་དམར་བྲུན། །བཙན་དུག་བདག་མེད་ནག་
མོའི་མངལ་ཁྲག་དང༌། །ཆིག་སྐྱེས་གུ་གུལ་སྦྱར་བ་ཞག་གསུམ་བདུག །དངོས་
གཞི་ཟངས་གཞོང་འོ་ཆུས་བཀང་བའི་ནང་། །ཉ་ཆུང་བཙུད་ཅིང་ནད་པའི་རྣ་བ་
གཡོན། །གཏད་ལ་གཏུམ་པོ་ལ་སོགས་འདྲེན་དུ་བཅུག །བླ་མས་སྐྱབས་འགྲོ་
སེམས་བསྐྱེད་སྔོན་སོང་བས། །གསང་བའི་བདག་པོའི་བསྐྱེད་རིམ་གསལ་
བར་བསྒོམ། །སྔགས་རིང་བརྒྱ་དང་གཞན་ཡང་དྲག་སྔགས་སོགས། །བགྲངས་
ལ་ནད་པའི་རྣ་བ་གཡས་ལ་རྡེག །ནད་པ་རང་གིས་བསྒོམ་བྱའི་དམིགས་པ་
ནི། །བླ་ མ་ གསང་ བདག་ གསལ་ བའི་ བ་ སྤུ་ ནས། །ཕྱག་རྡོར་ ཕྲ་མོ་འོད་
ཆགས་དཔག་མེད་འཕྲོས། ཁ་བ་བབ་ལྟར་སྤྱི་གཙུག་རྐང་མཐིལ་བར། །ལུས་
ནང་ གང་བའི་འོད་དང་གཟི་བརྗིད་ ཀྱིས། ། ནད་གདོན་ཐམས་ཅད་རྣ་བ་
གཡོན་པས་ཐོན། །ཆུ་ནང་ཉ་ཆུ་ངག་ལ་ཐིམ་པར་བསམ། །དེ་ལྟར་བྱས་པས་
རྟགས་སོགས་འཕྲལ་དུ་འབྱུང་། །ཉ་ཉིད་ནུབ་འདམ་ཁ་དང་ཕུག་རོན་བྱང་དུ་
བསྐྱལ། །རང་ ཉིད་ ཡིན་ ན་ གར་ གྱི་ ཕྱོགས་ སུ་ བསྐྱལ། །དེ་ རྗེས་ དོར་ མས་
མགོ་བསྟུམས་རྫས་ཀྱིས་བདུག །ལྔ་པ་ལམ་བསྟན་འབྲང་རྒྱས་ཞལ་དཀར་
དང༌། །རཱ་ ཧུའི་ གཟུགས་ བཅའ་ མདའ་ དར་ དཀར་ དམར་ ཐོགས། །སྔགས་
འཆང་རྔ་བརྡུང་འདི་སྐད་དྲག་ཏུ་བརྗོད། །དྲང་སྲོང་གཟའ་བརྒྱད་འཁོར་དང་
བཅས། །དེ་ཡང་ གནས་འདིར་ཡུན་རིང་བས། ཁྱོད་ཀྱི་ཕོ་བྲང་འདེགས་རེ་
འཚལ། །སངས་རྒྱས་བསྟན་པ་བཤིག་པ་ལ། །དྲང་སྲོང་ལམ་ བསྟན་དེ་རུ་
-237-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བསྟན། །དམ་ཆོས་བླ་མ་སྤོང་བ་ལ། །དྲང་སྲོང་ལམ་བསྟན་དེ་རུ་བསྟན། །
ཆོས་མཛད་དབུ་འཕང་སྨད་པ་ལ། །དྲང་སྲོང་ལམ༔ ཁ་དྲག་དཔུང་པ་འཕྱར་བ་
ལ། །དྲང་སྲོང་ = །ཐེག་ པ་ ཁྱད་ དུ་ གསོད་ པ་ ལ། །དྲང་ སྲོང་ = །རྨང་ མཆོག་
མཐེན་ལ་གནོན་པ་ལ། །དྲང་སྲོང་ཟ །སྔགས་པའི་ནོར་ལ་འཕྲོག་པ་ལ། །དྲང་
སྲོང་ = །གཟའ་ གཤེགས་ པ་དེ་དེ་རུ་གཤེགས། །རྒྱུ་སྐར་ གཤེགས་པ་དེ་རུ་
གཤེགས། །སྔགས་འཆང་ངེད་ཀྱི་དབུ་འཕང་བསྟོད། །སྐུ་ཚེ་གཟའ་དང་མཉམ་
པར་སྲིངས། །བར་ཆད་ངན་ཐབས་གདུག་རྩུབ་ཆོད། ། བཅོལ་པའི་ཕྲིན་ལས་
མྱུར་དུ་ སྒྲུབས། །ཅེས་ པས་ ལམ་ བསྟན་ཏོ། །བཅོས་ ལུགས་ ལྔ་ པོ་ ཀུན་ གྱི་
སྐབས་ སུ་ སྔགས་ ཤམ་བུར། རྩ་ སྔགས་ དྲེགས་ པ་ ཅན་ གྱི་ སྔགས་ འདི་
བགྲང༌། །ཨོ་ཐིལ་ཐིལ། ཕྲུམ་ཕུམ། ཤག་ཤག །གྲུ་རུ་ཡ་ཏིག་ནན། རཱ་ཧུ་ལ་
ཤིག །རཱ་ཧུ་ལ་གཏུབ། རཱ་ཧུ་་གཡས་སུ་ནན། ཙིཏྟ་ཆད་ནན། ཙིཏྟ་ཟད། གདོང་
མོ་བཞི་པོ་གཡོན་དུ། ཞེས་པ་དང་། མེ་གཟའ་འཇོམས་པའི་སྔགས་ནི། ཨོཾ་མ་
ནན་ ཨིག་ སྭཱ་ཧཱ། ཆུ་གཟའ་འཇོམས་པའི་སྔགས་ནི། ཆུ་ཏི་མ་ནི་སོད། རླུང་
གཟའ་ འཇོམས་ པའི་ སྔགས་ནི། བྱེར་ བ་ ཕོས་ སོ་སོད། ནམ་ མཁའི་ གཟའ་
འཇོམས་པའི་སྔགས་ནི། དྷ་རི་ཀ་ནི་སོད། ས་གཟའ་འཇོམས་པའི་སྔགས་ནི།
ཤ་ན་དྷ་ཏི་སོད། མགོ་ན་ན། ཨོ་ཀྲུག་དུན་སྭཱ་ཧཱ། མིག་ན་ན། ཨོཾ་ཤོ་ཀྲི་ཕོ་ཕེད་
ཟི་ཟི་ཧི་རི་ཧཱུྃ། རྣ་བ་ན་ན། ཀོ་ལིང་ཕྲ་མ་ནན་སོད་སྭཱ་ཧཱ། སྙིང་ལ་བབ། ན་རོ་
སོལ་ཅིག་སྙིང་ཐོག་ཏུ་བླན་པ་སྦྱད་པས་སྤུང་། སྔགས་ནི། ཨོཾ་ཤུ་ཀྲི་ཁ་ཏུན་ཕི་
ར་ལ་ཙིཏྟ་རྒྱས་པར་མཛོད་ཅིག །ཡན་ལག་ན་ན། ཁུག་ཁུག །ཤན་ཤན། ཤད་
ཤད། སྦེ་བུ་ལ་ནན་སྭཱ་ཧཱ། ཞེས་པའོ། ཁ་སྣ་མིག་སོགས་ཡོ་བར་གྱུར་པ་ལ།
-238-



དྲང་སྲོང་གཟའི་བཅོས་ཐབས་ཀྱི་གདམས་པ་རིན་ཆེན་ཕྲེང་བ།
སླ་ང་ཆུ་འབོད་མན་ངག་བྱ་བ་ནི། འཆུས་པའི་ཕྱོས་སུ་སླ་ང་ཆུ་ཡིས་བཀང་། མ་
འཆུས་ཕྱོགས་སུ་སྟོང་པའི་སྣོད་བཞག་ལ། ནད་པ་འཆུས་པ་དེ་ལས་བཟློག་པ་
ཡིན། །འཆུས་པ་མི་གཟུགས་ཆུ་ཡི་ནང་དུ་བཞག །ནད་པ་རང་གིས་ཆུ་རྔུབས་
སྟོང་པའི་སྣོད་དུ་ཡང་ཡང་དུ། །བསྐྱར་ཅིང་སྣོད་གསུམ་མ་ཟད་བར་དུ་ཐང་ཆད་
ཆད་དོར། བར་བྱ་ཟག །ཡང་ཡང་རྒྱག་ལ་རྟེན་འབྲེལ་ཐུར་མ་ནི། གླུད་ཀྱི་ཁོང་པར་
ལོང་ཀ་འམ་རྒྱུ་མ་ལྟ་བུ་ཁྲག་བཀང་གཞུག །གང་ནའི་གནས་སྦྱར་ནད་པ་དངོས་སུ་
བསམ།།ལྕགས་བསྲེགས་ཐུར་མ་ཁྲག་སྟོན་བརྡེག་པ་ཞལ་གདམས་ཡིན། །འདི་
རྣམས་དུས་སུ་རང་ཉིད་ཡི་དམ་བསྒོམ། །མདུན་རྒྱབ་ན་ལ་ཕྱིང་བ་མར་བཙོས་
བསླན། །དབྱུག་པས་དལ་བུས་བརྡུང་པ་ཞལ་གདམས་ཡིན། །ཨོཾ་ཏུཾ་ཕི་ལི་ཧཱུྃ་
ཕོ་ལི་བཱི་ལྟོ་བེ་ལྕེ་མེ་མེ་སུ་སུ་ཤིག་ཤིག་སྭཱ་ཧཱ། ཞེས་པ་དང༌། ཨོ་ཀེ་ཏ་ཀེ་ཏ་ཨ་
པ་ ར་ ཙཀྲ་ ཧྲི་ སྟི་ རཱ་ ཧུ་ ལ་ ཨ་ པ་ ན་ ཡེ་ སྭཱ་ཧཱ། ཞེས་ པའི་ སྔགས་ གཉིས་
དམའ་ཕབ་ཞབས་མ་ཡི། འཁོར་ལོ་བསྐོར་དང་དྲག་པོས་སྤུར་པའི་སྐབས། །
རང་དང་གྲོགས་བྱེད་ཀུན་ གྱིས་བགྲང་བར་བྱ། ཁྱད་པར་རང་གི་རྩ་སྔགས་
དྲེགས་པ་ཅན། །གནས་སྐབས་ཀུན་ཏུ་བགྲང་བ་ཞལ་གདམས་ཡིན། །ཞི་སྦྱང་
གཉིས་ལས་དང་པོ་ཞི་བྱེད་ནི། །ཀ་ཀོ་མ་གཏོགས་པའི་བཟང་པོ་ལྔ་དང་ནལ་ཤ་སྐྱེས་པ་
གྲིང་གི་གྲི་ བོའི་ཤ །རྟ་ནག་ ཁྲག་དང་ བུད་མེད་གླིང་ཤིའི་གྲི་མོ་ ཁྲག་རྣམས་ནི། །ལྷོ་
སྨན་ལྔ་དང་བོད་སྨན་བཞི་རུ་གྲགས། །མཛེ་ནག་ཁྲག་ཏེལ་ཁྲ་ཞེས་པའང་འདུག་ཤ་
ཁྱི་སྨོན་མཆེད་ནི་ནག་པོ་ ཁྲ་བོ་དཀར་པོ་ཚིག་ཐུབ་གསུམ། སྒོག་བསྲེགས་
བསྲེས་ན་ནག་སྦྱོར་ ག་བུར་དཀར། །ཏེ་ལ་ཤ་ ཁྲ་བོ་གསུམ་ ཀའང་ཁྲ་བོར་
འགྱུར། །མ་ འབྲོང་ བཟང་ པོ་ ལྔ་ དང་གྲི་ཤ་དང༌། །ནལ་བུའི་ཤ་དང༌ སྒོག་
-239-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བསྲེགས་ ནག་ སྦྱོར་ ཏེ། གསང་ བ་ ལས་ ཀྱང་ ཆེས་ གསང་ ཁོང་ དུ་ བཏང་།།
མགོ་ན་གསེར་མདོག་མིག་ན་ཟངས་རྩི་ སྡེབ། །སཱ་ལུའི་ལྗང་པ་སྐྱུགས་ལ་ད་
ཏྲིག་ ལྷ །འཁྲུ་ བའི་ ནད་ ལའོ་མེ་ལ་ཅུ་གུང་གི་ གྷི་ ཧང་ བསིལ་གསུམ་ སྡེབ། །རླུང་
ལ་ཛཱ་ཏི་ཤིང་ལ་སྙིང་ཞོ་ཤ། །ས་ལ་ཅུ་གུར་བྲ་བོའི་ཡོས་བོག་སྡིག །ཆུ་ལ་ཙི་ཏྲ་
ཤིང་ ཚ་ནལ་ ཤམ་སྟེ། །མགོ་བོ་ཟུག་བཅས་རུ་རྟ་དུར་ བྱིད་ གཉིས། །མར་
དཀར་སྦྱར་ནས་བྱུག་ཅིང་ཀ་མིག་ལོ། །བཙོད་བསྲེགས་བུལ་ཏོག་ར་དཀར་འོ་
སྦྱར་བྱུག །ཆུ་བུར་རྨ་བྱུང་གཡེར་མའི་བྱུག་པ་བྱ། །ཕ་ནི་སྲིན་པོ་མ་ཀླུ་གདོང་
མོ་ བཞི། ཁྱབ་ འཇུག་ དུག་ རྣམས་ རིམ་བཞིན་འཇོམས་ པ་ ནི། །སྲིན་ བྱའི་
ཀླད་པ་ཟངས་རྡོ་གྲི་ཁྲག་དང༌། །ཡུགས་སའི་མངལ་ཁྲག་ཟངས་སྡེར་སྣོད་ཀྱི་
ནང༌། །བུ་རམ་མགོ་བསྡུས་རིལ་བུ་ནས་ཕྱེད་ཙམ། །ཕྱག་རྡོར་སྔགས་ཀྱིས་
བྱིན་བརླབས་ གསོ་བ་དང་བསྲུང་བ་ལ། ཚེས་བརྒྱད་བཅོ་ལྔ་ཉེར་དགུའི་དུས་སུ་
བསྟེན། །གསོ་ན་བཞི་བརྒྱད་བཅུ་གཅིག་བཅོ་བརྒྱད་ཉ། །ཉེར་གཉིས་ཉེར་ལྔ་
ཉེར་ དགུ་ རྒྱུ་དུས་བརྒྱད། །རིལ་བུ་ རེ་རེ་ གུ་གུལ་ཐང་གིས་ ཕུལ། །རང་སྲུང་
རིལ་བུ་ཟོས་པས་ ལྡོག་མི་འགྱུར། །གཞན་ཡང་མནན་གཏད་ཀླུ་ཡི་བྱད་དུ་
བཅུག །ས་བདག་ཀླུ་ཡི་དུག་རྣམས་འདི་ཡིས་འཇོམས། །ནལ་ཤ་པང་ཁྲག་གི་
ཝཾ་གངས་ཏིག་དང་། །གྲི་སྙིང་སྲིན་བྱའི་ཤ་དང་ཉ་ཡི་མཁྲིས། །ཟངས་རྡོ་དངུལ་
ཆུ་གྲི་ཁྲག་སྒོག་བསྲེགས་ཐལ། །ཏེལ་ཤ་ནཱ་ག་གེ་སར་བཟང་པོ་དྲུག །ཨ་གར་
ནག་པོས་སྟེང་འོག་གདོན་རྣམས་འཇོམས། །སློབ་དཔོན་པདྨས་མཛད་པའི་
མན་ངག་ལས། །བཟང་དྲུག་གི་ཝཾ་གླ་རྩི་བ་རུ་ར། །ཅོང་ཞི་རྣམས་ཀྱིས་འདུ་བ་
སྤྱི་རུ་སྙོམས། །སྒོག་སྐྱ་ཡུགས་སའི་དོར་རྟ་བསྲེགས་པའི་ཐལ། །གཟའ་དུག་
-240-



དྲང་སྲོང་གཟའི་བཅོས་ཐབས་ཀྱི་གདམས་པ་རིན་ཆེན་ཕྲེང་བ།
མེ་ཏོག་གསུམ་པ་ནང་གི་སྨན། །གྲི་སྙིང་གྲི་ཤ་ཡུགས་སའི་མངལ་ཁྲག་དང༌། །
ནལ་བུ་ཏེ་ལོ་པུ་ཤུད་སྲེ་མོང་ཤ །ཕ་གོལ་འདི་བདུན་གསང་བའི་སྨན་མཆོག་
ཡིན། །བཀོལ་ གྲང་ དག་ གིས་ ཕུལ་ ནས་ བཏང་ པར་ བྱ། །ཡང་ ན་ སྙན་
བརྒྱུད་ཟབ་མོའི་སྤྱི་སྨན་ནི། །སླ་ངའི་སྟེང་དུ་ཡུགས་སའི་དོར་རྟའི་སྟེང་། །སྒོག་
སྐྱ་ཆིག་སྐྱེས་དུ་བ་མ་ཤོར་བསྲེག །ཟངས་རྡོ་སྲིན་བྱའི་ཀླད་པ་གྲེ་ཁྲག་དང༌། །
མངལ་ ཁྲག་ ཨ་ ག་ རུ་དང་བཟང་པོ་དྲུག །གཟའ་དུག་དཀར་ནག་གུ་གུལ་
དཀར་ནག་དང༌། །གླ་རྩི་ ཨ་རུ་ར་རྣམས་སྦྱར་ལ་བཏང༌། །ཡང་ན་པདྨས་
མཛད་པའི་གཉིས་པ་ནི། །བོང་ང་གུ་གུལ་བཟང་དྲུག་ཨ་རུ་ར། །གླ་རྩི་ཤུ་དག་
རུ་རྟ་ཏེ་ལོའི་ཤ །ཡུགས་སའི་མངལ་ཁྲག་དོར་རྟའི་ཐལ་བ་དང༌། །ནལ་བུའི་
ཤ་དང་གྲི་ཁྲག་བཙོད་ཀྱི་ཁྲག །གྲི་སྙིང་གཟའ་དུག་རྨ་བྱའི་སྒྲོ་མདོངས་སྦྱར། །
ཡང་ན་ཐུན་མོང་མིན་པའི་སྨན་མཆོག་ནི། །ཡ་མེད་སྤྲུལ་ནག་གཉན་ཐུབ་བིག་
པན་སྒོག་བསྲེགས་རུ་རྟ་དང༌། །ཤུ་དག་གུ་གུལ་སྤོས་དཀར་རྟ་ནག་ཁྲག །གྲི་ཤ་གྲི་
ཁྲག་ཛཱ་ཏི་བཙོད་ཀྱི་ཁྲག །ཨ་རུ་ར་རྣམས་ཐུན་ཚད་རེ་རེ་སྟེ། །གླ་རྩི་ཆ་གཅིག་
ཞིབ་པར་བཏགས་པ་དེ། །རིལ་བུ་སྲན་ཙམ་ནམ་མཁའ་མི་མཐོང་བར། །རྟེན་
འབྲེལ་ སྙིང་ པོ་ གསང་ བདག་ སྙིང་ པོ་བཟླ། །ཨོ་ཐིལ་ ཐིལ། །ཕྲུ་ པུཾ། ཤག་
ཤག །གོ་རི་ཡ་དེ་ནན། །རཱ་ཧུ་ལ་རུ་ནན། རཱ་ཧུ་ལ་ རིག་ཁྱུང་། སྔགས་འདི་
བགྲངས་ལ་ཧ་ཡིས་གདབ་བྱ་ཞིང༌། །རིལ་བུ་ཕྱག་ན་རྡོ་ རྗེར་བསྒོམ་པར་
བྱ། །རབ་གནས་ བྱས་ ལ་པར་བུ་བཟང་པོར་བཅང་། །དམེ་ཕོ་ཤོ་རེ་མཛེ་
ཡུགས་ ཉམས་ པ་ཅན། །དེ་ དག་ རེག་ཏུ་མི་འཇུག་ སྨན་ནུས་འཆོར། །ཆིག་
བརྒྱུད་ཟབ་མོའི་རིལ་བུ་ཁྱད་འདོན་འདིས། །གཟའ་ནད་ཀུན་ལས་ངེས་པར་
-241-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གྲོལ་བ་ཡིན། །སྤོས་དཀར་ཅོང་ཞི་གསེར་མདོག་སྒོག་བསྲེགས་རྣམས། །ཆ་ནི་
གསུམ་རེ་གླ་གུལ་ཛཱ་ཏི་རྣམས། །ཆ་རེ་ཀ་ར་བཞི་འགྱུར་ཆང་གིས་ཕུལ། །དྲང་
སྲོང་གཟའ་ཡི་ནད་ལས་རྒྱལ་བར་འགྱུར། །གླ་རྩི་སྤང་སྤོས་སྤྱང་བྲུན་དུག་གང་
འཛོམས་སྣ་ཚོགས། །ཤུ་དག་ཚ་གྲང་ཆུ་དང་མར་སྦྱར་བྱུག །མེ་གཟའ་ག་པུར་
གྲང་གཟའ་དྲོད་སྨན་བསྣན། །རྐང་ལག་རེངས་འཁུམས་ལ་སོགས་འདི་ཡིས་
གྲོལ། །སྦྱོང་བྱེད་རྙིངས་པ་ལུས་ལ་ཞེན་པ་ལ། །གང་བབས་ནད་གཞི་སྦྱར་ལ་
རྩ་ ལྟོས་ སྦྱང༌། །དྲང་སྲོང་སྲུང་བའི་ དགེ་སྦྱོར་བྱེད་ པ་ལ། །ཉེར་དགུ་ནས་
བརྩམས་ ཟླ་ གཅིག་ མཚམས་ བཅད་ ཅིང་ ། །ཐོ་རེངས་སྐྱབས་ འགྲོ་ སེམས་
བསྐྱེད་སྔོན་བཏང་ནས། །རང་ཉིད་ཕྱག་ན་རྡོ་རྗེའི་བསྐྱེད་རིམ་བསྒོམ། །དེ་ཡི་
བཟླས་པ་མྱུར་སྨད་བར་དུ་བྱ། །དེ་ནས་ནུབ་ཏུ་ཁ་བལྟས་ཐ་མལ་འདུག །
མདུན་དུ་སྒྲ་གཅན་དུད་ཁ་མགོ་དགུ་པ། ། སུམ་བསྒྲིབས་ཉིས་བརྩེགས་སྟེང་
དུ་ཉིས་བསྒྲིགས་གཅིག །དེ་དབུས་བྱ་རོག་མགོ་མཚན་ལག་བཞི་པ། །དང་པོ་
ཐལ་སྦྱར་ གཡས་ཀྱི་ གཉིས་ པ་ན། །ཆུ་ སྲིན་ རྒྱལ་མཚན་ར་ ཡི་ མདའ་ གཞུ་
གཡོན། །ལུས་ཀུན་མིག་གིས་གང་བ་གསལ་བར་བསྒོམ། །རཱ་ཧུ་ལ་ཏྲིག་ནན་
ཞེས་པས་ཡེ་ཤེས་སྤྱན་དྲངས་དགུག་གཞུག་བསྟིམ། །རང་གི་རྒྱབ་ཏུ་རུས་
སྦལ་ཤིན་ཏུ་ཆེ། །དེའི་རྒྱབ་ཤིན་ཏུ་རྭ་རྣོའི་གླང་དམར་བསྒོམ། །དེ་ནས་རང་
ཉིད་རཱ་ཧུ་ལ་ཡིས་མིད། །རཱ་ཧུ་ལ་ཡང་རུས་སྦལ་དག་གིས་མིད། །གླང་གིས་
རུས་ སྦལ་རཱ་ཧུ་ལ་ བསད་ནས།།རང་སེམས་ཧཱུྃ་ ཡིག་ སྔོན་པོར་རྒྱངས་ ཀྱིས་
ཐོན། །དེ་ཉིད་གཟུང་འཛིན་བག་ཆགས་དང་བྲལ་བའི། །དོན་ གྱི་ ཕྱག་ན་རྡོ་
རྗེ་ལེགས་པར་བསྒོམ།། ལྕང་ལོ་ཅན་ནས་སངས་ རྒྱས་བྱང་སེམས་རྣམས། །
-242-



དྲང་སྲོང་གཟའི་བཅོས་ཐབས་ཀྱི་གདམས་པ་རིན་ཆེན་ཕྲེང་བ།
ཕྱག་རྡོར་རྣམ་པ་དཔག་མེད་སྤྱན་དྲངས་བསྟིམ། །གནས་གསུམ་ཡི་གེ་གསུམ་
གྱིས་མཚན་པ་ཡི།། ཐུགས་ཀར་ཧཱུྃ་མཐིང་སོར་བཞི་པ་ཡི་མཐར། །ཨོ་ཉི་མ་
ནན། །ཟླ་བ་ནན། ཀླད་པ་ནན། སྙིང་མགོ་ནན། །གཞི་རྩེ་ ལྟག་ཁུང་ ང་ནན།
ཨོ་ཙི་ཏྲ་མན་ཏྲ་ཟློག །ནཱ་ག་ཤིག །ནཱ་ག་ཟློག །ནཱ་གའི་མག་་ོལ་ནན། །བསྐོར་
བར་ དམིགས་ ལ་ སྲིད་བར་ བརྒྱ་རྩ་བཟླ །བཅོ་ ལྔ་བར་དུ་བཅུ་ ཕྲག་ རེ་ རེ་
བསྣན། །དེ་ནས་ཉེར་དགུའི་བར་དུ་བཅུ་བཅུ་བྲི། །དེ་ལྟར་བྱས་པས་བསྐལ་
པར་གནོད་མི་འགྱུར། །རྗེས་ལ་སྨོན་ལམ་ཤིས་བརྗོད་ལེགས་པར་བྱ། །སྲུང་བ་
གཅིག་རང་ ཉིད་སྒྲ་ གཅན་དུད་ ཁ་ ཕྱག་ གཉིས་པ། ། མགོ་ དགུ་བྱ་ རོག་ མགོ་
བཅས་ལེགས་པར་བསྒོམ། །རཱ་ཧུ་ལ་རུ་དྲ་ཨ་མྲྀ་ཏ་ཀྲྀ་ཨ་ཡ་ཧཱུྃ་ཕཊ། ཅེས་པ་
བརྒྱ་རྩ་ལ་སོགས་བཟླས་པའི་རྗེས། །དེ་ཞུ་ཐུགས་རྗེ་ཆེན་པོ་ཕྱག་བཞི་པར། །
བསྒོམས་ ལ་ མ་ཎི་ ཅི་ ཙམ་ནུས་པ་བཟླ། །རྗེས་ བསྔོ་ འདི་ འང་ སྲུང་བ་ ཁྱད་
པར་འཕགས། །ཡང་གཅིག་ལ། ཨོ་ཀྲེ་ཀེ་ཁཾ་ཧཱུྃ། ཞེས་པ་ཐོ་རེངས་བརྒྱ་རྩ་བརྒྱད་
པཟླས་ནས། །སྣ་བུག་ཕྱ་ཡིས་བཏབ་པས་ངེས་པར་ཐུབ། ཡང་ན་སྔགས་འདི་
གསེར་གྱིས་བྲིས་བྱས་པ། །རབ་གནས་བྱས་ནས་སྐེ་ལ་བཏགས་པས་ཐུབ། །
གཟའ་ནད་སྲུང་བའི་མན་ངག་དམ་པ་ནི། །མུ་ནེ་ཀྱེ་དམེད་དྷ་ཕྱོ་ཛ་ལའི་བྷ་སྐྱོ་
ཤར་ ནི་ དམན་ བྲད་ནན་རྒྱུ། གྷོན་ ལི་ ཁསྟི་ཙ་ ཀྲི་ ཧོ་ བྷ་ རེ་ ཨདྨནསརྦ་ནེརྦ་
ཛསྟརྩརཀྲ་ཏེ་ཏིཤ སྔགས་འདི་གསེར་ གྱིས་ཚག་མེད་ལེགས་པར་བྲི། །
རྟེནའབྲེལ་ སྙིང་ པོ་རྒྱབ་ བྲི་ དེ་ ཉིད་ ཀྱིས། །རབ་ གནས་ བྱས་ པ་ མགུལ་དུ་
བཏགས་པས་ཐུབ། །ཤོ་པ་ན་ཅ་ཁྲེ་དུ་ཁྲེ་དུ་ཕཊ །དུས་བཟང་བཞི་ལ་སྔགས་
འདི་བརྒྱ་སྟོང་བཟླ། །མ་གྲུབ་བློ་ལ་བཟུང་བས་སྲུང་བའི་མཆོག །འདི་ཡི་ལོ་
-243-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
རྒྱུས་ གཡུ་ བྲག་ པ་ ཉིད་ ལ། །དྲང་ སྲོང་ གནོད་ པས་ མཁས་ ཟེར་ ཀུན་ ལ་
གཏུགས། །ཕྱི་ནས་ཉང་སྟོད་སྣང་གཤེན་བོན་པོ་གཅིག །སྔགས་བཏགས་ཙམ་
གྱིས་འཚོ་བར་འདུག་ཅེས་ཐོས། །གསེར་ཞོ་གང་དང་གོས་ཡུག་གཅིག་བསྐུར་
ནས། །གདམས་ པ་ བླངས་ པས་ བོན་པོས་འདི་སྐད་བརྗོད། །ང་ཡི་འདི་ལ་
གསེར་སྲང་རེ་ཡི་ཡོན། །མེད་པར་མི་སྦྱིན་བཀའ་རྒྱ་དམ་དུ་སྤྱོད། ཁོ་བོས་ཨ་
ཙ་ར་ལ་ཞུས་པ་ཡིན། །འདི་ལ་སྨན་དང་རྟེན་འབྲེལ་གཞན་མི་དགོས། །འདི་
བཏགས་ པ་ཡིས་མི་སེལ་གཅིག་ཀྱང་མེད། །དམ་པ་ཁྱེད་ལ་ཆད་ལྷག་མེད་
པར་འབུལ། །བླ་མས་གསེར་གྱིས་བྲིས་ནས་བཏགས་པ་ཡིས། ། ནད་རྣམས་
རྡུལ་ཕྱིས་བཞིན་ དུ་ དག་ པར་ གྱུར། །ཡང་ལུགས་གཅིག་ལ། འཁོར་ལོ་འདོགས་ན་
ཤོག་བུ་གཙང་མ་ལ། །རྩིབས་ལྔ་མུ་ཁྱུད་ཉིས་ལྡན་རྩིབས་ནང་དུ། །གཏུམ་པོ་
ལི་བྲི་རྩིབས་ཀྱི་མཆན་རྣམས་ལ། །ཨ་ཡ་མ་ཏྲི་ཏུ་ཏི་ཤ་ན་ལ། ། ཕྱི་ཡི་མུ་ཁྱུད་
རྟེན་འབྲེལ་སྙིང་པོ་བྲི། །ནང་གི་ཨུ་ཁྱུད་ཉི་མ་ནན་སོགས་བྲི། །ལྟེ་བར་གང་ལ་
གདགས་པའི་མིང་སྤེལ་རྐྱང་པ་གཞུག །གསེར་གྱིས་བྲིས་ལ་རབ་ནས་སྤྱི་འགྲོ་
གདགས། །མཚོ་སྐྱེས་ལ་སོགས་རྒྱ་བོད་མཁས་པས་འདི་གསོ་བ་དང་སྲུང་བའི་
གདམས་པ་བྱས་ཟིན་མོད། །འོན་ཀྱང་འགའ་ཡིས་དར་གོས་ བླུན་པོའི་རྐང་
པར་ དཀྲིས་ལྟར་ ཉམས་ པར་ བྱས་པ་མ་བཟོད་ནས། །གསོ་དང་སྲུང་བའི་
གདམས་པ་མཐའ་དག་དམ་པའི་སྙན་བརྒྱུད་ཞལ་ཤེས་མ་ལུས་རབ་བཀོད་
པའི། །དགེ་བ་གང་དེས་འགྲོ་ཀུན་ཕྱི་ནང་སྒྲ་གཅན་གེགས་གྲོལ་སྐུ་གསུམ་
མངོན་དུ་འགྱུར་བར་ཤོག། །།
-244-



༄༅། །གནོད་སྦྱིན་དམར་ནག་གི་སྐོང་གསོ་དགྲ་ལས་
རྣམ་པར་རྒྱལ་བ་བཞུགས་སོ། །
ཧཱུྃ འགྲུབ་པར་གྱུར་ཅིག་ཡོན་ཏན་རྫོགས་པའི་ལྷ། །ཟིལ་གནོན་པདྨའི་སྐུ་
ལ་ཕྱག་འཚལ་ལོ། །གནོད་སྦྱིན་དམར་ནག་བསྟེན་པའི་གང་ཟག་གིས། །སྐོང་
གསོའི་ཆོ་ག་ཇི་ལྟར་བྱ་བ་བཤད། །དེ་ལ་གནོད་སྦྱིན་གྱི་བཤོས་བུ་རྩེ་རྒྱལ་ལ།
བཤོས་བུ་ཟུར་གསུམ་བཞི་དང་ཏེ་ལ་ཁ་བཞིས་ཕྱོགས་མཚམས་བསྐོར་བའི་
མཚམས་སུ་མཐེ་བསྒྱུ་དང་ཉ་བོས་བརྒྱན། དབུས་མའི་རྩེར་ དགྲ་ཡི་ཉ་བོ་
བཏིང་། ཡུགས་སའི་གཟུགས་ཤ་ཁྲག་གིས་བྲིས་པ་བཤམས་ལ། བདག་ཉིད་
པདྨའི་ང་རྒྱལ་གྱིས་མཚམས་བཅད་པ་འདི་སྐད་དོ། །ཧཱུྃ། བསྐལ་པའི་མེ་འོད་
ཀློང་དཀྱིལ་ན། །ཐོད་མཁར་རིན་ཆེན་འབར་བས་བརྒྱན། །མཚོན་ཆ་སྣ་
ཚོགས་ སྐར་ ལྟར་འཁྲུགས། །དེ་ དབུས་ ཉི་ཟླ་པདྨའི་སྟེང་། །རང་ཉིད་ཟིལ་
གནོན་ཁྲོ་བོའི་སྐུ། །ཆེ་མཆོག་པདྨ་ཐོད་ཕྲེང་རྩལ། །ཞལ་གསུམ་ཕྱག་དྲུག་
དབུས་ནག་པོ། །སྨུག་ནག་གཡས་དཀར་གཡོན་དམར་བ། །ཞལ་གདང་མཆེ་
གཙིགས་སྤྱན་གསུམ་བགྲད། །དབུ་སྐྲ་དམར་སེར་གྱེན་དུ་བརྗེས། །སྦྲུལ་དང་
ཐོད་སྐམ་འབར་བར་བརྗིད། །ཕྱག་དྲུག་གཡས་གཡོན་དང་པོ་གཉིས། །རྡོ་རྗེ་
ཐོད་དབྱུག་གདེངས་པ་སྟེ། །ཐ་མའི་གཡས་ན་ལྕགས་སྒྲོག་དང་། །གཡོན་ན་རྒྱུ་
ཞགས་འདེབས་པའི་ཚུལ། །ཞབས་གཉིས་བརྐྱང་བསྐུམ་འདོར་སྟབས་ལ། །
དཔལ་གྱི་ཆས་བརྒྱད་རྔམས་པས་བརྗིད། །ཧཱུཾ་དང་ཕཊ་ཀྱི་འཕྲོ་འདུ་ལས། །
-245-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
སྤྲུལ་བའི་ཁྲོ་ཆུང་གློག་ལྟར་འཁྱུགས། ཁྲོ་བོའི་གསུང་སྒྲ་འབྲུག་སྟོང་སྒྲོགས། །
ཡང་ སྤྲུལ་ གྲངས་ མེད་ སྤྲིན་ ལྟར་ འཁྲིགས། །ཕྱག་ མཚན་ མཚོན་ ཆ་ སྐར་
ལྟར་འཁྲུགས། །བསྐལ་བའི་མེ་རི་འདུ་འཕྲོ་འབར། །སྟོང་ཁམས་ཐམས་ཅད་
ཁྲོ་བོའི་ཞིང༌། །ཨོཾ་ཨཱཧཱུྃ་བཛྲ་གུ་རུ་པདྨ་ཐོད་ཕྲེད་རྩལ་ཧཱུྃ་ཧཱུྃ་ཕཊ། ཉོན་གཅིག་
བགེགས་དང་ལོག་འདྲེན་ཚོགས། །ང་ཡི་བཀའ་ལས་འདའ་མ་བྱེད། །དངོས་
གྲུབ་བར་ཆད་བྱེད་པའི་བགེགས། །འདི་རུ་མ་འདུག་གཞན་དུ་དེངས། །ཅི་སྟེ་
འགྲོ་བར་མི་བྱེད་པ། །སྟོབས་ཆེན་ཁྲོ་བོ་འབར་བ་ཡིས། །མགོ་བོ་ཚལ་པ་
བརྒྱར་འགས་ཤིང༌། །ལུས་ཀྱང་དུམ་བུ་སྟོང་དུ་གཏུབས། །ཨོཾ་སུམྦྷ་ནི་སུམྦྷ་ཧཱུྃ།
གྲོནྣ་གྲིནྡྷ་ཧཱུྃ། གྲཧྨཱ་པ་ཡ་གྲིཧཱ་པ་ཡ་ཧཱུྃ། ཨཱ་ན་ཡ་ཧོ་བྷ་ག་ཝཱ་ན་བིདྱ་རཱ་ཛ་ཡ་ཧཱུྃ་
ཕཊ༔ ཅེས་བརྗོད་པས་བར་དུ་གཅོད་པའི་འབྱུང་པོ་ཐམས་ཅད་རྒྱ་མཚོའི་
མཐར་ བྱེར་ བར་ བསམ་མོ། །དེ་ནས་མདུན་ དུ་ གནོད་ སྦྱིན་ འཁོར་བཅས་
གསལ་བར་བྱེད་པའམ། །ཡོད་པར་མོས་པ་ཙམ་བྱས་ལ། །སྤོས་དང་ཚིལ་ཆེན་
གྱི་དུད་པ་དང་། །རོལ་མོས་བྱིན་དབབ་ཅིང་སྙན་གསན་དྲངས་པ་ནི་འདི་སྐད་
དོ། །ཨེ་ཧེ་རྨ་རུ་ཙེ་གྷོ་ས་མ་ཡ་ཛ་ཛ༔ བྷོ༔ གླིང་བཞི་སྲིད་པའི་ཕོ་བྲང་ནས། །
ཕུང་བྱེད་དམར་ནག་གཤེགས་སུ་གསོལ། །སློབ་དཔོན་པདྨའི་སྤྱན་སྔ་རུ། །
བསྟན་པ་བསྲུང་ བར་ ཞལ་བཞེས་པའི། །གནོད་སྦྱིན་ཆེན་ པོ་ གཤེགས་ སུ་
གསོལ། །མཐུ་རྩལ་རི་རབ་ཐལ་བར་རློག །རྫུ་འཕྲུལ་ནམ་མཁའི་མཐའ་དང་
མཉམ། །སྐད་ཅིག་སྟོང་གསུམ་རྩིས་ལ་འདེབས། །སྲིད་གསུམ་གསལ་ཞིང་
གློག་ལྟར་འགྱུ། །ཐོད་མཁར་རིན་ཆེན་འབར་བ་འདིར། །གནོད་སྦྱིན་ཆེན་པོ་
ད་ཚུར་བྱོན། །ཨེ་བྷོ། །དད་པ་དང་ནི་དམ་ཚིག་གིས། །གནོད་ སྦྱིན་ཆེན་པོ་
-246-



གནོད་སྦྱིན་དམར་ནག་གི་སྐོང་གསོ་དགྲ་ལས་རྣམ་རྒྱལ།
ཚུར་གཤེགས་ཤིག །དམར་མོ་མི་ཟན་ཚུར༴ །དམ་ཉམས་བཤན་པ༴ །གཟའ་
འདུད་ཆེན་པོ༤ གཏེར་བདག་ཆེན་པོ༴ །རྣལ་འབྱོར་དགྲ་ལྷ ཀྱེ། གླིང་བཞིའི་
རི་རབ་རྩེ་མོ་ནས། །གནོད་སྦྱིན་ཆེན་པོ་དྲག་རྩལ་ཅན། །ཆིབས་སུ་ཁྱུང་དམར་
རླུང་ གཤོག་ བཅིབས། །སྐུ་ལ་དར་དམར་འཇོལ་བེར་ གསོལ། །སྟག་ རལ་
གཡས་ ལ་ གཟིག་ ཤུབ་གཡོན། །རྒྱབ་ ཏུ་ བསེ་ ཡི་ ཕུབ་ དམར་ ཁུར། །ཕྱག་
གཡས་ དར་ མདུང་ དགྲ་ ལ་ འདེབས། །གཡོན་ པས་ དགྲ་ སྙིང་ རྒྱུ་ ཞགས་
འཛིན། ། བསེ་ཞྭ་བསེ་ཁྲབ་ སི་ ལི་ ལི། །དམག་ དཔོན་ ཆེན་ པོ་ སྤྱན་ འདྲེན་
ནོ། ཁྱོད་ ཀྱི་བཀའ་ཉན་ འཁོར་ བརྒྱད་ནི། །ཤར་ ཕྱོགས་ རྒྱལ་ པོ་ སྟག་ མགོ་
ཅན། །ཆིབས་སུ་རྟ་དཀར་ཟེ་དམར་བཅིབས། །དར་དཀར་བེར་ཆེན་ཞུབ་ཆས་
བརྒྱན། །སྟག་རལ་གཡས་ལ་གཟིག་ཤུབ་གཡོན། །གཡས་པས་མདུང་དཀར་
གནམ་ལ་འཕྱར། །གཡོན་པས་སྙིང་དང་རྒྱུ་ཞགས་འཛིན། །རྒྱལ་པོ་ཆེན་པོ་
སྤྱན་འདྲེན་ནོ། །ལྷོ་ཕྱོགས་གཤིན་རྗེ་གཟིག་མགོ་ཅན། །སྐུ་མདོག་དམར་ནག་
འཇིགས་པའི་ ཚུལ། །ཆིབས་ སུ་ རྟ་ དམར་ ཞུར་ པོ་བཅིབས། །དར་ དམར་
འཇོལ་བེར་ཞུབ་ཆས་བརྒྱན། སྟག་རལ ཕྱག་གཡས་མདུང་དམར༔ གཡོན་
པས་སྙིང་དང་༴ །གཤིན་རྗེ་ཆེན་པོ༴ །ནུབ་ཕྱོགས་བཙན་རྗེ་དམ་མགོ་ཅན། །
སྐུ་མདོག་སྔོན་པོ་འཇིགས་པའི་ཚུལ། །ཆིབས་སུ་རྟ་སྔོན་གློ་དཀར༔ དར་སྔོན་
བེར་ཆེན༴ སྟག་རལ༔ ཕྱག་གཡས༔ ཕྱག་གཡོན་སྙིང་དང་༔ བཙན་རྗེ་ཆེན་པོ་
སྤྱནཟ། །བྱང་ཕྱོགས་ བདུད་ ནག་ འབྲོང་ མགོ་ ཅན། །སྐུ་ མདོག་ ནག་ པོ་
འཇིགསཔའི་ ཚུལ། །ཆིབས་ སུ་ རྟ་ ནག་ རྟིང་ དཀར དར་ ནག སྟག་ རལ
ཕྱག་གཡས་མདུང་ནགཟ གཡོན་པས་སྙིང་དང་ ཟ བདུད་ནག་ཆེན་པོ་སྤྱན་
-247-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཤར་ལྷོ་ སྲིན་པོ་ནེ་ཙོའི་མགོ །སྐུ་མདོག་ དུད་ ཁ ཚིབས་ སུ་ སྤྲིན་རྟ་ ཁམ་
པ་བཅིབས། །དར་ སེར་ སྟག་ རལ༴ །ཕྱག་གཡས་ མདུང་ནག༴ །གཡོན་ པས་
སྙིང་དང་ = །སྲིན་པོ་ཆེན་པོ་སྤྱན༴ །ལྷོ་ནུབ་ལྷ་མིན་རྨ་བྱའི་མགོ །སྐུ་མདོག་
ལྗང་ནག༴ །སྐུ་ལ་དར་བེར་ཁྲོ་བོ་གསོལ། །ཆིབས་སུ་དྲིལ་རྟ་ཁ་དཀར༴ །ཕྱག་
གཡས་མདུང་ནག །གཡོན་པས་སྙིང་དང་༴ །ལྷ་མིན་ཆེན་པོ་སྤྱན༴ །ནུབ་བྱང་
གཟའ་བདུད་ཤང་ཤང་ མགོ། །སྐུ་མདོག་ དུད་ ཁཟ །ཆིབས་ སུ་རྟ་ནང་ག་ ཞུར་
པོཌ །དར་ནག་འཇོལ་བེར་ཞུབ་ཆས་བརྒྱན། །སྟག་རལ། །ཕྱག་གཡས་མདུང་
ནག །གཡོན་ པས་ སྙིང་ དང༌ ། །བྱང་ ཤར་ཀླུ་ བདུད་ སེར་ མིག་མགོ །
སྐུ་མདོག་མཐིང་ ནག །ཆིབས་ སུ་ བྲ་ བོ་ སྔོ་ ནག༴ །དར་ སེར་ མཐིང་ གའི་
འཇོལ་བེར་ གསོལ། །སྟག་ རལ། །ཕྱག་ གཡས་ མདུང་ སྔོན༴ །གཡོན་ པས་
སྙིང་ དང་ །ཀླུ་ བདུད་ ཆེན་ པོ༴ །དེ་ དག་ ཀུན་ གྱི་ བཀའ་ ཉན་ པ། །སྤྲུལ་
པ་གནོད་སྦྱིན་འབུམ་གྱིས་བསྐོར། །ཡང་སྤྲུལ་བྱེ་བ་བསམ་མི་ཁྱབ། །འཁོར་
བཅས་མ་ལུས་སྤྱན་འདྲེན་ནོ། །ལྷ་སྲིན་སྡེ་བརྒྱད་གནོད་སྦྱིན་ཚོགས། །དོན་ལ་
གཤེགས་བཞུགས་མི་མངའ་ཡང་། །སངས་རྒྱས་བསྟན་པ་བསྲུང་སླད་དུ། །
འཁོར་བཅས་མ་ལུས་སྤྱན་འདྲེན་ནོ། །ཨེ་ཧེ་རྨ་རུ་ཙེ་ས་མ་ཡ་ཛ་ཛ༔ ཆུ་གཙང་
སྨན་སྤོས་འོ་རྒྱུན་གྱིས། །ཕྱག་དང་ཞབས་གཉིས་བསིལ་མཛོད་ལ་ །དུར་ཁྲོད་
རོལ་ པའི་དཀྱིལ་འཁོར་འདིར། །པདྨ་ ཉི་ ཟླའི་ གདན་ ལ་ བཞུགས། །སངས་
རྒྱས་བསྟན་པ་སྲུང་མཛད་ཅིང་། །གདུག་པའི་དགྲ་བགེགས་ཚར་གཅོད་པ། །
གནོད་སྦྱིན་འཁོར་དང་བཅས་པ་ལ། །དད་པའི་ཡིད་ཀྱིས་ཕྱག་འཚལ་ལོ། །ཨེ་
ཧེ་རྨ་རུ་ཙེ་པུ་རུ་ཛ་ཧོ༔ ཞེས་དགྱེས་པར་གྱུར་པ་ལ། མཆོད་པ་འབུལ་བ་ནི། ཨོཾ་
-248-



གནོད་སྦྱིན་དམར་ནག་གི་སྐོང་གསོ་དགྲ་ལས་རྣམ་རྒྱལ།
ཨཱ༔ ཧཱུྃ་ གིས་ གཏོར་མ་དགྲ་བགེགས་ ཀྱི་ ཤ་ ཁྲག་ལས་གྲུབ་པ། རི་དང་རྒྱ་
མཚོར་མཉམ་པ། རཀྟ་དང་ཕྱི་ནང་མཆོད་པ་མང་པོར་དམིགས་ལ་འདི་སྐད་
དོ། །ཨེ་ཧེ་རྨ་རུ་ཙེ་སརྦ་པཱུ་ཛ་མེ་གྷ་ས་མུ་དྲ་ཁཱ་ཧི། གནོད་སྦྱིན་ཆེན་པོ་འཁོར་
དང་བཅས་པ་ལ། །ཕྱི་ནང་གསང་བའི་མཆོད་པ་རྒྱ་མཚོ་དང༌། །དམ་ཉམས་
བསྒྲལ་བའི་གཏོར་མ་དམར་ཆེན་འབུལ། །ཐུགས་དམ་གཉེན་བསྐང་བཅོལ་
པའི་ ཕྲིན་ ལས་ མཛོད། །གླིང་ བཞི་ རི་ རབ་འདོད་ ཡོན་སྣ་ ཚོགས་ དང༌ ། །
གཟུགས་སྒྲ་དྲི་རོ་རེག་དང་མཆོད་པའི་ཚོགས། །རྩི་ཐོག་སྨན་སྣ་ཤིང་ཐོག་
འབྲུ་བཅུད་ སོགས། །སྤྱན་གཟིགས་ ཞལ་ཟས་ བདུད་ རྩི་ རོ་ བརྒྱས་མཆོད། །
དམ་ཉམས་དགྲ་བོ་བསྒྲལ་བ་ཡི། །ཤ་ཆེན་རཀྟ་ལ་སོགས་པ། །ཤ་སྣ་ཁྲག་སྣ་
འབུམ་གྱིས་མཆོད། །གསོལ་ཞིག་རོལ་ཅིག་ཁ་རཾ་ཁཱ་ཧི། །བྷནྡྷ་རུས་པའི་ཚིལ་
ཆེན་ དང༌། །རྩི་ སྨན་ འབྲུ་བཅུད་ཆང་གིས་མཆོད། །རོ་བརྒྱ་ལྡན་པའི་བ་ ལཾ་
འདི། །གནོད་སྦྱིན་འཁོར་དང་བཅས་ལ་འབུལ། །སྨན་སྣ་སྟོང་དང་ཤ་སྣ་སྟོང་།
ཁྲག་སྣ་སྟོང་དང་ཛ་གད་ཕུད། །ཆུ་སྣ་སྟོང་དང་སྙིང་སྣ་འབུམ། །གནོད་སྦྱིན་
གོ་རོ་ཙ་ན་བ་སུ་ཏ། །དགྲ་བོའི་བླ་ཚེ་སྲོག་དང་དབུགས། །དོན་སྙིང་ནང་རོལ་
དབང་པོ་ལྔ།།གནོད་ སྦྱིན་འཁོར༴ །འབྲུ་སྣ་ རིན་ཆེན་ དར་ཟབ་ལྔ། །གནོད་
སྦྱིན༔ གདུགས་དང་རྒྱལ་མཚན་བླ་བྲེ་འཕན། །ནམ་མཁའ་དར་གྱི་མཆོད་པ་
ཀུན།།གནོད་སྦྱིན༴ །སེང་གེ་རྟ་ དང་ གླང་ཆེན་ ཁྱུང༌། །གཟིག་ དང་ མ་ཧེ་ལ་
སོགས་པ། །བྱོལ་སོང་རྣམ་པ་སྣ་ཚོགས་དང༌། །གསེར་དངུལ་ཟངས་ལྕགས་
ལ་སོགས་པ། །སྤྱན་གཟིགས་རྣམ་པ་སྣ་ཚོགས་དང་། །བཟའ་བཏུང་ཚོགས་ཀྱི་
མཆོད་ཆེན་རྣམས། །གནོད་སྦྱིན༴ །གསོལ་ཞིག་རོལ་ཅིག་ཁ་རཾ་ཁཱ་ཧི། བཅོལ་
-249-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
པའི་ཕྲིན་ལས་གྲུབ་པར་མཛོད། །བདག་དང་སློབ་མར་བཅས་པ་ཡི།།འདོདཔ་
སྒྲུབས་ལ་བར་ཆད་སོལ། །ཨེ་ཧེ་རྨ་རུ་ཙེ་པཱུ་ཛ་ལ་ཁཱ་ཧི། ཞེས་མཆོད་ནས་སྐོང་
བཤགས་ བྱ་བ་ ནི། ཧཱུཾ། བདག་ནི་ རིག་ འཛིན་ སྒྲུབ་ པ་ པོ། །བདག་ནི་རྣལ་
འབྱོར་ཐུགས་དམ་ཅན། །དམ་ལ་གནས་ཤིང་ལྷ་ལ་ཕྲེང་། ཁྱོད་ནི་སྲུང་མ་
ཐུགས་དམ་ཅན། །བསྒྲུབ་ཕྱིར་བསྐུལ་ཕྱིར་གཤེགས་སུ་གསོལ། །གནོད་སྦྱིན་
འཁོར་བཅས་གནས་འདིར་བྱོན། །བོས་སོ་གནོད་སྦྱིན་སྙན་མ་སྲ། །གཡབ་བོ་
གནོད་སྦྱིན་སྤྱན་མ་རྟུལ། །བརྟེན་ནོ་གཏེར་བདག་རྒྱང་མ་རིང༌། །བསྒྲུབ་བོ་
ཆོས་སྐྱོང་བོང་མ་གཡེལ། །བསྐུལ་ལོ་གནོད་སྦྱིན་ཕྲག་མ་དོག །རྦད་དོ་གཟའ་
བདུད་མཐུ་མ་ཆུང་། །དོ་ནུབ་དམ་བསྐང་གནས་འདིར་བྱོན། །དོ་ནུབ་ཆད་དང་
ཁྲིམས་ལ་བྱོན །དོ་ནུབ་མནའ་དང་ཐོ་ལ་བྱོན། །དོ་ནུབ་གྲོགས་བྱ་གཞུང་མ་
ངན། །མཛའ་བོར་བྱས་སོ་ཁྲེལ་མ་ཤོར། །མནའ་ཐོ་བཅད་དོ་མནའ་མ་ཟ། །
ཇོ་བོར་བྱས་སོ་དབང་མ་ཆེ། །བྲན་ལྟར་བསྐུལ་ལོ་རྒྱུད་མ་ཞན། །དམ་ཚིག་
གཉན་ལ་མི་སེམས་ཀྱང༌། །དང་པོའི་ཆད་ལ་འདི་མིན་ནམ། །དམ་ཚིག་བཙལ་
བར་མ་ཆད་དམ། །བསྟན་པ་སྲུང་བར་མ་བྱས་སམ། །དམ་ལས་མ་གཡེལ་ད་
ཚུར་བྱོན། །བཅོལ་པའི་ལས་འདི་མ་བྱས་ན། །བདེ་གཤེགས་རྒྱལ་བའི་བཀའ་
ཡང་བསླུས། །རྣལ་འབྱོར་བདག་ཀྱང་ཡི་རེ་ཆད། །དང་པོའི་ཆད་པའི་མནའ་
ཟོས་ན། །དམ་ཚིག་གཉན་པོའི་ཆད་པ་འོང་། །བཀའ་ ཡི་དམོད་པས་བསྡིག་
པར་མཆིས། །དེ་བས་དམ་ལ་མ་འདའ་ཞིག །ཐུགས་དམ་གཉན་པོ་ད་བསྐང་
ངོ༌། །བདག་ཀྱང་དམ་ལ་འདའ་རེ་ཀན། ཁྱེད་ཀྱང་དམ་ལ་མ་འདའ་ཞིག །
གཉིས་་ཀ་དམ་ལས་མི་འདའ་འཚལ། །ཀྱེ༔ ཉོན་ཅིག་གནོད་སྦྱིན་འཁོར་དང་
-250-



གནོད་སྦྱིན་དམར་ནག་གི་སྐོང་གསོ་དགྲ་ལས་རྣམ་རྒྱལ།
བཅས། །རྒྱལ་བའི་བཀའ་ལ་མི་བདེན་མེད། །མནའ་དང་ཁྲིམས་ལ་མི་བརྟེན་
མེད། །ཟས་ དང་སྐོམ་ ལ་ མི་ ཆགས་ མེད། །དོ་ ནུབ་ ཁྱེད་ ཀྱི་ ཐུགས་ དམ་
བསྐང་། །དོ་ནུབ་ ཉམས་ ཆག་ མ་ ལུས་ གསོ། །དོ་ནུབ་ ཞིག་ རལ་ མ་ ལུས་
གསོ། །དོ་ནུབ་ ལྷ་ ལ་བཤགས་་ པ་ བགྱིད། །དོ་ ནུབ་ ལྷ་ ལ་ སེམས་ འཁོན་
སྦྱང་། །དོ་ནུབ་མཉེས་པའི་གསོལ་ཟས་འབུལ། །དོ་ནུབ་མཛའ་བོ་གཞུང་ཅིག་
བྱེད། །དོ་ནུབ་བྱམས་ལ་ལན་ཅིག་སྦྱིན། །དོ་ནུབ་ཕྱི་མའི་ཞུ་སྐྱེམས་འབུལ། །
བསྐང་ངོ་ཁྱོད་ཀྱི་ཐུགས་དམ་བསྐང་། །བརྟེན་པའི་དམ་རྫས་ཡིན་པའི་ཕྱིར། །
བྱ་རྒོད་གཡབ་དར་ཐུགས་དམ་བསྐང་། །དམ་ཚིག་གཉན་པོ་བསྲེ་བའི་ཕྱིར། །
བདུད་རྩི་ སྨན་ གྱིས༔ ལྗགས་ཀྱི་དབང་པོ་ཚིམ་བྱའི་ཕྱིར། །བཟའ་བཏུང་སྣ་
ཚོགས༴ དགྱེས་པའི་ དམ་རྫས་ཡིན༔ ཁྱི་ དམར་ སྙིང་ གིས༴ །རཀྟ་ སྒོམ་ དུ་
བཏུང་བའི་ཕྱིར། །དམར་ཆེན་ཨརྒྱུས་ཐུགས་དམ་བསྐང་། །ཚིལ་ཆེན་དྲི་ཡི་
བསྣོམ་ པའི་ ཕྱིར། །གསུར་ཆེན་དུད་པས རྟག་ཏུ་མི་འབྲལ་འགྲོགས་ པའི་
ཕྱིར། །བརྡ་བསྟོད་རྟེན་གཏོར= །གཏན་དུ་ཕྲིན་ལས་བཅོལ་བའི་ཕྱིར། །རྒྱུན་
གྱི་གཏོར་མས་ཐུགས༴ །རྟག་ཏུ་ཕྲིན་ལས་མཛད་པའི་ཕྱིར། །ཚོགས་ཀྱི་མཆོད་
པས༴ །གདུག་ པའི་ དགྲ་ བགེགས་ བསྒྲལ་ བའི༴ མཐུན་ པའི་ རྫས་ ཀྱིས །
དམག་ དཔུང་རུ་མཚོན་འགྱེད་པའི༴ །སྦྲུལ་པ་འབུམ་གྱི་ཐུགས །བསྐང་ངོ་
བསྐལ་པར་ཐུགས་ དམ་བསྐང་། །དོ་ནུབ་ ལྷ་ ལ་མཐོལ་བཤགས་སོ། །ཚོར་
བར་བདག་ གིས་ མ་ཉམས་ ཀྱང་ ། །མ་ཚོར་ཐུགས་དང་འགལ་ སྲིད་ཀུན། །
མཐོལ་ལོ་བཤགས་སོ་ཐུགས་ དམ་བསྐང༌། །བསྐང་ བར་ གྱུར་ ཅིག་ ལྷ་ ཡི་
ཚོགས། ། སྒྲུབ་ལ་བར་ཆད་གྱུར་པ་དང་། །དམ་རྫས་མ་ཚང་ལྷ་ལ་གསོལ། །
-251-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བསྙེན་སྒྲུབ་གཡེལ་དང་ཚོགས་གཏོར་ཞན། །དམ་རྫས་མཐོང་དང་གསང་ཚིག་
སྨྲས། ། ཉམས་ཆག་གྱུར་པ་ཅི་མཆིས་པ། །དོ་ནུབ་བསྐང་ཞིང་བཤགས་པར་
བགྱི། ། ཐུགས་ དམ་ བསྐངས་ ནས་དངོས་ གྲུབ་ སྩོལ། །དམ་ ཚིག་ ཉམས་ པ་
ཐམས་ཅད་བཤགས། །བར་ཆད་རྐྱེན་རྣམས་བསྲུང་དུ་གསོལ།།བདག་ཅག་
འཁོར་ དང༌ བཅས་ པ་ ཡི། །ནད་ གདོན་ མི་ མཐུན་ རྐྱེན་ རྣམས་ཟློག །ཚེ་
དང་དཔལ་འབྱོར་རྒྱས་པ་དང༌། །ཕྲིན་ལས་རྣམ་བཞི་འགྲུབ་པར་མཛོད། །
བསམ་པ་ཐམས་ཅད་སྒྲུབ་པ་དང་། །རེ་བ་ཐམས་ཅད་བསྐང་དུ་གསོལ། །ཞེས་
བརྗོད་ ནས། །མངའ་ གསོལ་ བ། ཧོ སྒྲོལ་ གིང་ ཆེན་ པོ་ ཤན་ པ་ དམར་
ནག །ཞལ་གཅིག་ཕྱག་བཞི་ཁྱུང་དམར་བཅིབས་པ། །གཡས་གཉིས་རལ་གྲི་
གྲི་གུག་འཕྱར་བ། །གཡོན་གཉིས་སྙིང་ཞགས་ བྷནྡྷ་འཛིན་པ༴ ཞིང་ལྤགས་
རློན་པའི་སྟོད་གཡོགས་ གསོལ་བ། །སྟག་ཤམ་ སྐུའི་སྣམ་ཕྱེད་དཀྲིས་པ། །
ཐལ་ཆེན་ཞག་གི་ཐིག་ལེས་བརྒྱན་པ། །བཀའ་བློན་ལྷ་སྲིན་སྡེ་བརྒྱད་བཅས་
པ། །ཤ་ཟ་སྟོང་གི་འཁོར་དང་བཅས་པ་ལ་གསོལ་ལོ། །འབུལ་ལོ། །མཆོད་
དོ། །དགྱེས་ པ་ ཞལ་སྟོན་ཅིག ། དཔལ་གྱི་མདངས་ སྐྱེད་ཅིག །བཅོལ་བའི་
ཕྲིན་ ལས་མཛོད་ཅིག །སྒྲུབ་ པའི་ རྟགས་ཕྱུངས་ཤིག །བཀྲ་ཤིས་ དང་ བདེ་
ལེགས་ ཕུན་ སུམ་ ཚོགས་ པར་མཛོད་ཅིག །ཅེས་བརྗོད་དོ། །བསྒྲུབས་ནས་
བསྟོད་བསྐུལ་བྱ་བ་ནི། ཨེ་ཧེ་རྨ་རུ་ཙེ་ བྷོ༔ གླིང་བཞི་སྲིད་པའི་ཕོ་བྲང་ནས། །
ཕུང་བྱེད་དམར་ནག་སྐུ་བསྐྱོད་ལ། ། གནོད་སྦྱིན་ཆེན་པོ་འཁོར་དང་བཅས། །
འཇིགས་ པའི་གཟུགས་ ཅན་ ཅིར་ ཡང་སྤྲུལ། །སྣ་ ཚོགས་ སྤྲུལ་ པའི་ ཆིབས་
ལ་ཞོན། །རྦད་ པ་ ཙམ་གྱིས་ དགྲ་ བོ་ སྒྲོལ། །བསམ་ པ་ ཙམ་ གྱིས་ སྐྱེ་ འགྲོ་
-252-



གནོད་སྦྱིན་དམར་ནག་གི་སྐོང་གསོ་དགྲ་ལས་རྣམ་རྒྱལ།
འཆིང་། །དམིགས་པ་ཙམ་གྱིས་དགྲ་བོ་སྒྲོལ། །དམ་ཉམས་སྲོག་རྩ་རྨང་ནས་
འབྱིན། །དམ་ཉམས་སྙིང་ཁྲག་ ཐང་ ལ་ འབོ། །ལོངས་ སྤྱོད་ཤ་དང་ཁྲག་ལ་
བྱེད། །རྟ་ རོ་ མི་ རོའི་ གདན་ ལ་ བཞུགས། །མི་ལྤགས་ རྟ་ ལྤགས་ ཡོལ་ བ་
བྲེས།།ཐོད་མཁར་རིན་ཆེན་འབར་བས་བརྒྱན། །གནོད་སྦྱིན་འཁོར་བཅས་སྐུ་
བསྐྱོད་ཅིང་། །ཤ་ཁྲག་དམར་གྱི་གཏོར་མ་འདི་གསོལ་ལ། །དམ་ཉམས་དགྲ་
བོ་མྱུར་དུ་སྒྲོལ་ལ་ཤོག །སྔོན་གྱི་ཁས་བླངས་དམ་བཅས་མ་འདའ་བར། །རྣལ་
འབྱོར་བཅོལ་བའི་ཕྲིན་ལས་མྱུར་དུ་སྒྲུབས། །བདག་ལ་སྡང་སེམས་ལྡན་པའི་
དགྲ་བོ་འདིས། །དཀོན་མཆོག་ གསུམ་ གྱི་ བསྟན་ པ་ གཉན་པོ་བཤིག །ལྷ་
སྲིན་སྡེ་བརྒྱད་གནོད་སྦྱིན་ཁྱེད་དང་བསྡོས། །མཐུ་དང་ནུས་པ་རྫུ་འཕྲུལ་མེད་
ཅེས་ཟེར། །དམ་ཉམས་དགྲ་བོ་གནས་ནས་མ་བསྒྲལ་ན། །གནོད་སྦྱིན་ཁྱོད་
ཀྱིས་མཐུ་རྩལ་རྫུན་དུ་ཆེ། །པདྨའི་བཀའ་བཅག་དམ་ཚིག་ཆད་པ་འོང་། །སྡང་
བའི་དགྲ་འདིས་ཁྱོད་ལ་ཕོད་བཙུགས་ཤིང༌། །ཁྱོད་ཀྱི་སྲོག་དང་ཕོ་བྲང་གནས་
ཁང་དང༌། །མཐུ་དང་ནུས་པ་རྫུ་འཕྲུལ་འཕྲོག་གོ་ཟེར། །གནོད་སྦྱིན་ཁྱོད་ལ་
མཐུ་སྟོབས་ཡོད་དམ་མེད། །ཡོད་ན་དུས་བབས་ད་ལྟ་དགྲ་བོ་སྒྲོལ། །མེད་ན་
རྣལ་འབྱོར་བདག་གི་ཡི་ཡང་ཆད། །གསོལ་མཆོད་ཡུན་དུ་བསྒྲུབས་པ་དོན་རེ་
ཆུང་། །བློ་གཏད་སྒྲུབ་པ་བྱས་པ་ཁྱོད་ཀྱིས་བསླུས། །དུས་ལ་བབ་བོ་ཕུང་བྱེད་
ལས་ མཁན་ རྣམས། །ནམ་གྱི་ གུང་ སྨད་དམ་ ཉམས་ དགྲ་ བོ་ འདིའི། །བླ་
འཁྱམས་ད་ལྟ་ཉིད་དུ་ཁྲིད་ལ་ཤོག །ཕུང་བྱེད་དམར་ནག་ཐུགས་དམ་དུས་ལ་
བབས། ཁྲག་སྐྱུགས་གློ་བུར་ནད་ཀྱིས་སོད་ལ་ཤོག །རཀྟ་དམར་གྱི་བདུད་རྩི་
འདི་གསོལ་ལ། །དམ་ཉམས་དགྲ་བོ་ད་ལྟ་སྒྲོལ་ལ་ཤོག །བ་ལི་རྒྱན་གྱི་གཏོར་
-253-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
མ་འདི་བཞེས་ལ། །གདུག་པའི་དགྲ་བགེགས་ད་ལྟ་སྒྲོལ་ལ་ཤོག །ཕུང་བྱེད་
དམར་ནག་ཐུགས་དམ་དུས་ལ་བབས། །ལྷ་སྲིན་སྡེ་བརྒྱད་དམག་དཔོན་དགྲ་
ལ་བྱོས། །དམ་ཉམས་ཤ་ཁྲག་ཙིཏྟ་དམར་ ལ་ ཁཱ་ ཧི། །ཞེས་བསྐུལ་ཐལ་མོ་
རྡེབ། །རཀྟ་སྦྲན། ཤིན་ཏུ་དོ་གལ་ཆེ་ན་དེའི་གཤམ་དུ་ཆད་བསྐུལ་བྱ་བ་ནི།
བྷོ༔ སྔོན་གྱི་བསྐལ་པ་དང་པོ་ལ། ། ཧེ་ཆེན་དྷ་ནའི་དུར་ཁྲོད་དུ། །བསད་
ཁྲག་རྦ་ཀློང་དཀྱིལ་འཁོར་ན། །གནོད་སྦྱིན་ཡཀྵ་འབར་བྱེད་དང༌། །སྲིན་མོ་
དམར་ཤམ་ གཉིས་ ཀྱི་བུ། །ཕུང་བྱེད་དམར་ནག་མཐུ་རྩལ་ཅན། །ཡང་ལེ་
ཤོད་ཀྱི་བྲག་ཕུག་ཏུ། །སློབ་དཔོན་པདྨའི་སྤྱན་སྔ་རུ། །མདོངས་གསོལ་སྲོག་གི་
སྙིང་ པོ་ ཕུལ། །ལྔ་ བརྒྱ་དུས་ཀྱི་ སྙིགས་ མ་ ལ། །བསྟན་པ་བསྲུང་བར་ཞལ་
བཞེས་པ། །ཁས་བླངས་དམ་ཅན་ད་རྒྱུག་ཅིག །སྔགས་འཆང་རྣལ་འབྱོར་སྒྲུབ་
མཆོག་བདག །བྱང་ཆུབ་བསྒྲུབ་ཏུ་མ་སྟེར་རོ། །བདག་ལ་སྡང་བྱེད་དགྲ་བོ་
འདིས། །བླ་ མ་ དམ་ པའི་སྐུ་ལ་ བསྡོས། །མཆེད་ལྕམ་རྣམས་ ལ་ གནོད་ ཅིང་
འཚེ། །རྡོ་ རྗེ་ རྒྱལ་ པོ་ རྨང་ དུ་ ཕབ། ། ཆོས་ འཁོར་ འཇིག་ཅིང་ རྒྱལ་ ཁམས་
ཕུང་། །དབེན་གནས་གཉན་པོ་འདི་ཡིས་བཤིག །ཆོས་སྲུང་ སྒོམ་ སྒྲུབ་བར་
ཆད་བྱས། །སྡིག་ཅན་ཆོས་ལ་དམོད་པ་འདིའི། །སྙིང་རྩ་ཕྱུངས་ལ་སྲོག་ རྩ་
ཆོད། །ལྟས་ ངན་ ཕུང་ ཁྲོལ་ སྣ་ ཚོགས་ ཐོངས། །མྱུར་དུ་ ཐལ་ བའི་ རྡུལ་ དུ་
རློག །གནོད་ སྦྱིན་ཆེན་པོའི་དུས་ལ་བབས། །དམ་ ཉམས་ གདུག་ པའི་
དགྲ་བོ་ལ། །ཆོ་འཕྲུལ་བཏང་བའི་དུས་ལ་བབས། །བསྟན་པ་འཇིག་པའི་དགྲ་
བོ་ལ། །འོད་དང་མེ་སྟག་རྡོ་ཆར་ཕོབ། །ཝ་བརྒྱལ་སྤྲེའུ་སྨྱོ་འབོག་ཐོངས། །མེ་
འོད་ གཅེར་ པུ་ གྲི་ ཐོགས་ ཐོངས། ། འཚུབས་ ནག་མེ་ དཔུང་ རླུང་ དམར་
-234-



གནོད་སྦྱིན་དམར་ནག་གི་སྐོང་གསོ་དགྲ་ལས་རྣམ་རྒྱལ།
ཐོངས། །དངངས་ སྐྲག་གློ་ སྙིང་ འབྲུབ་ ཏུ་ ཆུག །སྲིན་ བྱ་ འག་ པ་ འཁུན་ དུ་
ཆུག །ལྕེ་ སྤྱང་ དུར་ བྱ་ འཁྲུལ་ དུ་ ཆུག །སྐྲ་འཐེན་ ཐོག་ རྡུངས་ མིང་ ནས་
བོས། །ཐོག་རྡིབ་རྟ་ཕུང་སྒོ་ཁྱི་སོད། །དུས་ལ་བབ་བོ་ས་མ་ཡ། བྷོ༴ ཧེ་ཆེན་
ཁྲག་གི་དུར་ཁྲོད་ནས། །གནོད་སྦྱིན་ཆེན་པོ་སྐུ་བསྐྱོད་ཅིག །བཤན་པ་དམར་
པོ་ དམ་ ལ་ བྱོན། །ཆིགས་ སུ་ ཟངས་ ཀྱི་ ཁྱུང་ དམར་བཅིབས། །ཁྱུང་ དམར་
གནམ་ལྕགས་མཆུ་སྡེར་ཅན། །དགྲ་བོའི་ནང་ཁྲོལ་ཕྱུང་ལ་ཤོག །དགྲ་བོའི་ཤ་
ཟོ་ཁྲག་ལ་འཐུང་། །འདབ་གཤོག་ཟངས་དཀར་སྤུ་གྲི་ཡིས། །དམ་ཉམས་དགྲ་
བོའི་ མགོ་ ལུས་ གཏུབས། །གནོད་ སྦྱིན་ ཆེན་ པོ་ འཇིགས་ པའི་གཟུགས། །
དམར་ ནག་ ཁྲག་ གི་ རལ་ པ་ ཅན། །ཞལ་ གཅིག་ ཕྱག་བཞི་ ཁྲོས་ པའི་སྐུ། །
གཡས་ཀྱི་དང་པོ་རལ་གྲི་ཡིས། །སྡང་བྱེད་དགྲ་བོ་སྲོག་རྩ་ཆོད། །འོག་མ་གྲི་
གུག་ དགྲ་ སྙིང་ འབྱིན། །གཡོན་ པས་ སྙིང་ དང་རྒྱུ་ ཞགས་ བསྣམས། །དགྲ་
མཆིན་དགྲ་སྙིང་ཞལ་དུ་གསོལ། །འོག་མ་ཐོད་ཁྲག་བྷནྡྷ་འཛིན། །དགྲ་བོའི་
སྙིང་ཁྲག་ཞལ་དུ་གསོལ། །ཞིང་ལྤགས་རློན་པ་སྟོད་ལ་གསོལ། །སྟག་ཤམ་སྐུ་
ཡི་སྣམ་ཕྱེད་དཀྲིས། །ཐལ་ཆེན་ཁྲག་གི་ཐིག་ལེས་བརྒྱན། །སྐུ་ལས་མེ་འབར་
མཚོན་ཆ་ཡིས། །དམ་ཉམས་གདུག་པའི་དགྲ་ལ་འདེབས། །ལྗགས་ནི་གློག་
ལྟར་འཁྱུགས་པ་ཡིས། །དགྲ་ཡི་སྙིང་ཆུ་ཧུབ་ཀྱིས་འདེབས། །མཆེ་བ་ཟུང་
གསུམ་ གཙིགས་ པ་ ཡིས། །དམ་ ཉམས་དགྲ་བོའི་ ཤ་ ལ་ གསོལ། །ཞལ་
གདངས་དུག་རླངས་ང་རོ་ཡིས། །དམ་ཉམས་དགྲ་ལ་ནད་ཡམས་ ཕོབ། ཁྲོ་
གཉེར་རལ་པ་སྤུངས་པ་ཡིས། །དམ་ཉམས་དགྲ་ལ་གཟེར་ནད་ཕོབ། །གནོད་
སྦྱིན་སྲིན་པོ་མ་རུངས་པ། །ཤ་ཟ་ཁྲག་འཐུང་སྟོང་གིས་བསྐོར། །ལྷ་སྲིན་སྡེ་
-255-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བརྒྱད་དམག་དཔུང་བཅས། །ཞུབ་ཆེན་བསོ་སྒྲ་དི་རི་རི། །མཚོན་ཆ་སྣ་ཚོགས་
ཤ་ར་ར། ཁྲག་གི་བུ་ཡུག་སི་ལི་ལི། །དུར་ཁྲོད་ལྕེ་སྤྱང་འདུ་རུ་རུ། །དུར་བྱ་ཁུ་
ཏ་ཁྲོ་ལོ་ལོ། །བདུད་བྱ་ཁ་ཅང་ཙེ་རེ་རེ། །དུར་ཁྲོད་འདྲེ་མོ་མང་པོ་ཡིས། །ངུ་
འབོད་ གཡབ་མོ་ ལིངས་སེ་ ལིང་། །མེ་ལོང་མཚོན་ཆ་ སི་ལི་ལི། །དུག་ནད་
རླངས་པ་བུན་ནེ་ནེ། །གཅེར་བུ་མཚོན་ཐོགས་ཡེ་རེ་རེ། །འཚུབས་མ་འབྲུག་སྒྲ་
དི་རི་རི། །གནམ་ལྕགས་ཐོག་འབེབས་ལམས་སེ་ལམ། ། དུས་ལ་བབ་བོ་ས་
མ་ཡ། །གནོད་སྦྱིན་ཤན་པ་འཁོར་བཅས་རྣམས། །བོས་པའི་ཚེ་ན་སྙན་མ་
སྲ། །ཆད་པ་ཚེ་ན་མཐུ་མ་ཆུང་། །བརྟེན་པའི་ཚེ་ན་རྒྱང་མ་རིང་། །བསྒྲུབ་པའི་
ཚེ་ན་སྒྲུབ་མ་དཀའ། །གཡབ་པའི་ཚེ་ན་སྤྱན་མ་བརྟུལ། །གསོད་པའི་ཚེ་ན་ངང་
མ་རིང༌།།ཆད་ཀྱང་ཕྲིན་ལས་མི་བྱེད་ན། །དམ་ཚིག་ཉམས་པར་མི་འགྱུར་
རམ། །ད་རུང་དགྲ་བོ་མི་གསོད་ན། ། གནོད་སྦྱིན་ཁྱོད་ལ་ཅི་བྱུང་ཀྱེ། །ད་ལྟ་
ཉིད་དུ་སོད་ལ་ཤོག །ཤ་ཟོ་ཁྲག་འཐུང་སྙིང་རྩ་ཕྱུངས། །བླ་སྲོག་ཆོད་ལ་དུས་
མཐའ་བསྙུང་། །གློ་བུར་ཁྲག་སྐྱུགས་ གྲི་རུ་སོད། །གནོད་སྦྱིན་ཆེན་པོ་དྲག་
རྩལ་ཅན། །མཐུ་རྩལ་ཤིན་ཏུ་ཆེ་ཡོ་སྐད། །དོ་ནུབ་ནུབ་གཅིག་ཚུན་ཆོད་ལ། །
དམ་ཉམས་དགྲ་བོ་མ་བསད་ན། ཁྱོད་ཀྱི་མཐུ་རྩལ་མི་བདེན་གྱི། །ད་ལྟ་ཉིད་
དུ་སོད་ལ་ཤོག །ཤ་ཟོ་ཁྲག་འཐུང་སྙིང་རྩ་ཕྱུངས། །བསད་རྟགས་དོན་སྙིང་
ཁྱེར་ལ་ཤོག །གནོད་སྦྱིན་ཆེན་པོ་ད་རྒྱུག་ཅིག །ལས་མཁན་ཆེན་པོ༴ ཕུང་
བྱེད་དམར་ནག༔ ཤན་པ་དམར་ནག༴ གནོད་སྦྱིན་དམག་ཚོགས༴ ལྷ་སྲིན་སྡེ་
བརྒྱད༔ དུར་ཁྲོད་ཤ་ཟ༴ །དགྲ་བོ་འཁོར་བཅས་སོད་ལ་ཤོག །དུར་ཁྲོད་འདྲེ་
མོ་ད་རྒྱུག་ཅིག །ཕྱོས་ཕྱོས་དམ་ཉམས་དགྲ་ལ་ཕྱོས། །ཕུང་བྱེད་དམར་ནག་
-256-



གནོད་སྦྱིན་དམར་ནག་གི་སྐོང་གསོ་དགྲ་ལས་རྣམ་རྒྱལ།
དགྲ་ལ་ཆོས། །དམ་ཉམས་དགྲ་བོའི་སྙིང་ལ་རོལ། །ཤར་ཕྱོགས་རྒྱལ་པོ་དགྲ་
ལ་ཆོས། །དམ་ཉམས་དགྲ་ཡི་སྲོག་ལ་རོལ། །ལྷོ་ཕྱོགས་གཤིན་རྗེ་དགྲ༴ དམ་
ཉམས་དགྲ་ཡི་དབུགས་ལ༴ ནུབ་ཕྱོགས་བཙན་རྗེ་དགྲ༴ དམ་ཉམས་དགྲ་ཡི་
ཤ་ལ༴ བྱང་ཕྱོགས་བདུད་ནག་དགྲ་ལ༔ དམ་ཉམས་དགྲ་ཡི་ཁྲག་ལ༴ ཤར་ལྷོ་
སྲིན་ པོ༴ དམ་ ཉམས་ དགྲ་ ཡི་ པགས་ ལ༴ །ལྷོ་ནུབ་ ལྷ་ མིན་དགྲ་ ལ༴ དམ་
ཉམས་དགྲ་ཡི་རུས་ལ༴ ནུབ་བྱང་གཟའ་བདུད་དགྲ༤ དམ་ཉམས་དགྲ་ཡི་བླ་
ཚེ༔ བྱང་ཤར་ཀླུ་བདུད་དགྲ་ལ༔ དམ་ཉམས་དགྲ་ཡི་དོན་སྙིང་༤ ཤ་ཟ་མང་
པོ༴ །དམ་ཉམས་དགྲ་ཡི་འཁོར་ལ །གནོད་སྦྱིན་མང་པོ༴ །དམ་ཉམས་དགྲ་
ཡི་ཟས་ནོར་རོལ། །དུར་ཁྲོད་འདྲེ་མོ༴ །དམ་ཉམས་དགྲ་ཡི་སྡེ་དཔུང་རོལ། །
བདག་ ལ་ བསྔོ་ བའི་ དགྲ་ བོ་ འདི། །སྐད་ ཅིག་ འདི་ ལ་ སོད་ ལ་ ཤོག །ཕོ་
རྒྱུད་རྩད་ནས་ཆོད་ལ་ཤོག །མོ་རྒྱུད་མངལ་ནས་སྐོམ་ལ་ཤོག །འུར་འུར་ཆེམ་
ཆེམ་ དགྲ་ ལ་ ཡ། །དགྲ་ཡི་ཡུལ་དུ་དམག་སྣ་དྲོངས། །ནད་ཀྱི་བུ་ཡུག་ དགྲ་
ལ་ཐོང་ ། །མཚོན་ གྱི་ གྲུ་ གུ་ དགྲ་ ལ་ སྐྱོངས། །ནང་ འཁྲུག་ དམེ་ འཁྲུག་ གྲི་
འཐབ་ཐོང་། །ཕུང་བྱེད་ཁང་པ་དུས་ འདིར་རྟིབས། །དལ་ཡམས་ གནོད་པ་
དགྲ་ ལ་ཕོབ། །གཟེར་ནད་སྨྱོ་འབོག་ དགྲ་ལ་ཕོབ། །ལྟས་ངན་བརྒྱད་ཅུ་ རྩ་
གཅིག་ཐོང་། །ཡེ་འདྲོག་སུམ་བརྒྱ་དྲུག་ཅུ་ཐོང་། །མིང་ཙམ་མེད་པར་བརླག་
པར་གྱིས། །དུས་ལ་བབ་པོ་ས་མ་ཡ། །ཨེ་ཧེ་རྨ་རུ་ཙེ་བྷོ། གུ་ཎ་ཧྲི་ཧྲི་གྷཾ་བྷོ།
ཤཾ་རཾ་བྷོ། ཕུ་རུ་ཛ་བྷཾ། ཧ་ལ་འགྲན་ཏ་ཡ། གྱིན་ཏ་རྦད་སོད། སུ་རུ་སྙིང་ཙེ། ཨ་
པ་ ལི། མཱ་ ར་ ཡ་ སོད། རང་རྒྱུད་ སྲོག་ལ་རྒྱུག །ཤ་ལ་ རྔམས། དབུགས་ལ་
རྔུབས། ཁྲག་ལ་འཇིབས། ཙིག་ཅིག་སྲོག་མ་ཡི། ཆེ་གེའི་སྙིང་ལ་མཱ་ར་ཨརྦད།
-257-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཐུམ་རི་ལི་ལི། ཧེ་བ་ཧེས་ས་ར་ཁ་ཧོར་ཏཾ་ཤེད། ཟོན་ཟོན་མ་ལ་ཐུན་རྦད། ཅེས་
ཞེ་སྡང་རང་ག་མས་ ཆད་ཅིང་། གཏོར་མ་འཕང༌། དུལ་མོ་བརྡུལ། ཐལ་མོ་
བརྡབ། མདའ་དང༌། རྡོ་དང༌། ཁྲག་ཆུའི་ཟོར་ཀྱང་བསྔགས། དེས་འཕང་ཞིང་
དགྲ་བོ་མི་ནོར་ཡུལ་ཁམས་དང་བཅས་ཐལ་བའི་རྡུལ་དུ་སོང་བར་བསམ་
མོ། །དེ་ ནས་ གཏོར་ གཞོང་སྒྲུབ་ ལ།།བཀྲ་ཤིས་རྒྱ་ ཆེར་ བརྗོད། །ཚོགས་ ཀྱི་
འཁོར་ལོར་རོལ་བར་བྱའོ། །དེས་ནི་ལས་གང་ལ་ཡང་ཐོགས་པ་མེད་པར་
འགྲུབ་ བོ། །དེ་ ལྟར་ གནོད་ སྦྱིན་འཁོར་ བཅས་ སྐོང་ བའི་ ཐབས། །ལེགས་
པར་བཀོད་ནས་མངོན་སྤྱོད་ཕྲིན་ལས་ཀྱིས། །སྡང་བྱེད་དགྲ་བོ་དུས་མཐའ་
བསྟུང་གྱུར་ནས། །རང་གི་ཕྱོགས་རྣམས་རྣམ་པར་རྒྱལ་བར་ཤོག །ཚུལ་འདི་
ཐེག་པ་མཆོག་གི་རྣལ་འབྱོར་པ། །སྣ་ཚོགས་རང་གྲོལ་དགོངས་ཀློང་ཡངས་པ་
དེས། །སྒྲུབ་ཡིག་སོ་སོའི་གོ་རིམ་བསྡེབས་པ་བཞིན། །གངས་རི་ཐོད་དཀར་
མགུལ་དུ་ལེགས་པར་བཀོད། ། གནོད་སྦྱིན་དམར་ནག་གི་སྐོང་གསོའི་ཆོ་ག་
དགྲ་ལས་རྣམ་པར་རྒྱལ་བ་ཞེས་བྱ་བ། གསང་སྔགས་མཆོག་གི་ལམ་ལ་སྦས་
པའི་རྣལ་འབྱོར་པ་སྣ་ཚོགས་རང་གྲོལ་གྱིས་བསྡེབས་པ་རྫོགས་སོ།། །།
-258-



༄༅། །ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག་རོ་ལངས་
ཐལ་བྱེད་ཅེས་བྱ་བ་བཞུགས།
ཧཱུྃ། འགྲུབ་པར་གྱུར་ཅིག་ཚོགས་གཉིས་རྫོགས་པའི་གཙོ། །རང་བྱུང་པདྨ་
རྒྱལ་ལ་ཕྱག་འཚལ་ལོ། །འཇིགས་བྱེད་ཆེན་མོ་རབ་ཏུ་དགྱེས་བྱའི་ཕྱིར། །སྐོང་
གསོའི་རིམ་པ་ཇི་ལྟར་བྱ་བ་བཤད། །དེ་ལ་མ་མོའི་དཔལ་གཏོར་མཐེབ་སྐྱུས་
བསྐོར་ བ་ ཤ་ ཁྲག་ དམར་ གྱིས་ བརྒྱན་ པ་ བཤམས་ ལ། ཚོགས་ དང༌ སྤྱན་
གཟིགས་དང་ཉ་བོ་ལ་སོགས་པ་དགོས་པ་རྣམས་བསགས་ཏེ། རང་ཉིད་པདྨའི་
ང་ རྒྱལ་གྱིས་ མཚམས་ བཅད་ པ་ ནི། ཧཱུཾ། བདག་ཉིད་ དཔལ་ གྱི་ ཐུགས་ ཀ་
ནས།།སྤྲུལ་ པའི་ མེ་ རི་ མཚོན་ ཆ་ འབར། ཁྲོ་བོའི་ སྤྲུལ་ པས་ ནམ་ མཁས་
ཁེངས།།ཕྱག་མཚན་མཚོན་ཆ་སྐར་ལྟར་འཁྲུག །རླུང་ཡང་རྒྱུ་བའི་སྐབས་མེད་
ན། །བར་ཆད་བགེགས་རྣམས་སྨོས་ཅི་དགོས། །ཧཱུྃ་དང༌ ཕཊ་ ཀྱི་འབྲུག་ སྒྲ་
ཡིས། །ནམ་ མཁའི་ དབྱིངས་ ཀུན་ གང་ བར་ གྱུར། །མེ་ རི་ མཚོན་ ཆའི་ ར་
བའི་གུར། །རྡོ་རྗེའི་ར་བ་ཆེན་པོ་ལས། །སུ་ཡང་འདའ་བར་མ་བྱེད་ཅིག །ཨོ་
སུམྦྷ་ནི་སུམྦྷ་ཧཱུྃ། གྲིཉྩ་གྲིཉྩ་ཧཱུྃ། གྲིཉྩ་ཡ་པ་གྲི་ཏྱཱ་པ་ཡ་ཧཱུྃ། ཨ་ན་ཡ་ཧོ་བྷ་ག་ཝཱན་
བིརྱ་རཱ་ཛ་ཡ་ཧཱུྃ་ཕཊ། དེ་ནས་མདུན་གྱི་ནམ་མཁར་མ་མོ་འཁོར་དང་བཅས་པ་
སྐད་ཅིག་གིས་བསྐྱེད་ལ། སྤྱན་དྲངས་བ་ནི། ཨོ་ཁྱི་ཁ་ཡེ་ནག་མོ་ཏྲག་རཀྵ་ས་
མ་ཡེ་ཛ་ ཛ མ་མ་ཏྲག་རཀྟ་རུ་ལུ་རུ་ལུ་ཧཱུྃ། ཧཱུཾ་ཧཱུཾ། ཧཱུཾ། བསྐལ་པའི་རླུང་ནག་
འཚུབས་མའི་དཀྱིལ་འཁོར་ནས། །ལས་དང་ཡེ་ཤེས་ཚོགས་ཀྱི་རྗེ་མོ་ནི། །ཤ་
- 259 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཟ་ ཁྲག་ འཐུང་ དཔལ་ གྱི་ ཡུམ་ཆེན་རྣམས། །རུ་ ལུའི་ སྒྲ་སྐད་ ནམ་ མཁའི་
འབྲུག་ལྟར་སྒྲོགས། །ལྷོ་སྤྲིན་འཐིབས་ཚུལ་སྐུ་མདོག་ནག་མོར་སྟོན། །གློག་
ལྟར་འཁྱུགས་ཤིང་གང་ལའང་ཐོགས་པ་མེད། །དུས་བཞིར་ཉུལ་བྱེད་བསྟན་
པའི་དམ་རྫས་བསྲུང་། །ཐུགས་ཀྱི་མ་མོ་སྲོག་སྒྲུབ་ནག་མོ་ནི། །ནམ་གྲུ་ཞིང་གི་
རྡུལ་སྙེད་འཁོར་དང་བཅས། །གདུང་བས་སྤྱན་འདྲེན་གནས་འདིར་གཤེགས་
སུ་གསོལ། །བཀའ་དང་བསྟན་པ་སྲུངས་ལ་གང་ཟག་སྐྱོངས། །འདོད་པའི་
དོན་སྐོངས་ཕྲིན་ལས་རྫོགས་ པར་མཛོད། །ཨོཾ་བཛྲ་ ས་ མ་ ཡ་ ཧྥུ་ག་ ཛ། ཧཱུྃ།
ནམ་ མཁའི་དབྱིངས་ ཀྱི་དཀྱིལ་འཁོར་ནས། །ཀུན་ཏུ་ བཟང་ མོའི་ སྤྲུལ་ པ་
ལས། །སྲིད་པའི་མ་མོ་ཡལ་གམ་ཅན། །ཤན་པ་སྲོག་སྒྲུབ་ནག་མོ་སྟེ། །རལ་
པ་གཡེངས་པས་ནམ་མཁའ་ཁྱབ། །རལ་པ་རེ་ལ་ཕུར་པ་རེ། །ཕུར་བུ་འཁྲོལ་
བས་ སྟོང་ ཁམས་ གཡོ། །ཆིབས་ སུ་ རླུང་ ནག་ འཚུབས་ མ་ བཅིབས། །ཕྱག་
གཡས་སྙིང་རྩ་དམར་པོ་བསྣམས། །གཡོན་པས་ནད་ཀྱི་རྐྱལ་པ་སྟེ། །གཅེར་
བུ་མི་ ལྤགས་ སྟོད་ ལ་ དཀྲིས། །ཞལ་ གདངས་ མཆེ་ གཙིགས་ སྤྱན་ གསུམ་
བགྲད། །ཤངས་ནས་ རླུ་འཚུབས་ བུ་ ཡུག་ འགྱེད། །བ་ སྤུ་མེ་སྟག་མཚོན་ཆ་
འཕྲོ། །མི་ མགོ་རློན་ པའི་དོ་ཤལ་ ཅན། །གསོད་ བྱེད་ མ་ མོ་ གཤེགས་ སུ་
གསོལ། །གཡས་ན་གསོད་བྱེད་ཤ་ཟ་མ། །དམར་མོ་ཤ་ཟ་ལྕེ་སྤྱང་གདོང༌། །
རོ་ལ་ཞོན་ནས་ཤ་ལ་ཟ། །གཡས་གཡོན་ཞིང་དབྱུག་ཏི་ར་བསྣམས། །ཤ་ཟ་
ཆེན་མོ་གཤེགས་སུ་གསོལ། །གཡོན་ན་ནག་མོ་ཝ་གདོང་མ། །ཕྱག་ན་གྲི་གུག་
ཞགས་པ་བསྣམས། །དུར་བྱ་ཞོན་ནས་མཁའ་ལ་རྒྱུ། །ལས་མཁན་ཆེན་མོ་
གཤེགས་སུ་གསོལ། །མདུན་ན་སྲོག་གཅོད་ཤ་ཟ་སྟོང་། །ནག་མོ་འུག་གདོང་
- 260 -



ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག་
གནམ་ལྕགས་སྡེར། ཁྲག་གི་རལ་པ་ཤ་ར་ར། །དུར་ཕག་འཕར་བ་རྐང་རྡེབ་
དང༌། །སྟག་སྤྱང་དོམ་དྲེད་ལ་སོགས་ཞོན། །སྐད་ཅིག་སྟོང་གསུམ་ཉུལ་བྱེད་
མ། །ཤ་ཟ་ནག་མོ་གཤེགས༴ །རྒྱབ་ན་ལས་བྱེད་མ་མོ་འབུལ། །སྐུ་མདོག་སྣ་
ཚོགས་འཇིགས་པ་ལ། །ནད་དང་མཚོན་གྱི་གྲུ་གུ་སྐྱོངས། །ཐོག་དང་སེར་ཆེན་
གློག་དམར་འགྱེད། །དྲེལ་ རྟ་ཞོན་ནས་ ཕྱོགས་ བཅུར་ རྒྱུག །ལས་ཀྱི་མ་མོ་
གཤེགས །གསོད་བྱེད་ཀུན་ གྱི་བཀའ་ཉན་མོ། །བྱེ་བ་འབུམ་ཕྲག་མང་པོ་
རྣམས། །ལ་ ལས་ ནད་ ཀྱི་ བུ་ ཡུག་ གཏོང་
། །ལ་ ལས་ མཚོན་ གྱི་ བསྐལ་པ་
གཏོང༌། །ལ་ལས་དུས་ ཀྱི་འཁྲུག་པ་གཏོང་། །ལ་ལས་མི་ནད་ཕྱུགས་ནད་
གཏོང༌། །ལ་ལས་ཞིང་ཆེན་རྒྱལ་མཚན་འཕྱར། །ལ་ལས་ཞིང་ཆུང་གླད་ལ་
བསྐོར། །ལ་ལས་ཏི་ར་ཕྱོགས་བཅུར་འཕེན། །ལ་ལས་དུལ་མོ་ས་ལ་རྡེབ། །དེ་
ལ་སོགས་ཏེ་བསམ་མི་ཁྱབ། །སྤྲུལ་པ་ཡང་སྤྲུལ་བཅས་པ་རྣམས། །སྐད་ཅིག་
ཡུད་ཀྱིས་གཤེགས་སུ་གསོལ། །ཨོ་ཁྱི་ཁ་ལེ་རཀྵ་རཀྵ་རུ་རུ་ཕེ་ས་མ་ཡ་ཛ་ཛ༔
ཞེས་པས་ཐིབས་ཀྱིས་ བྱོན་པར་བསམ་པ་ཀུན་དམ་ཚིག་པ་ལ་བརྟན་པར་
བཞུགས་ སུ་ གསོལ་བ་ནི། ཧཱུྃ། ཆོས་ ཀྱི་དབྱིངས་ལས་སྒྱུ་མའི་སྐུར་བཞེངས་
པ། །དཔལ་ལྡན་སྲོག་སྒྲུབ་འཁོར་དང་བཅས་པ་རྣམས། །དུར་ཁྲོད་གསང་བ་
མཆོག་གི་ གནས་ འདི་ རུ། །དགྱེས་ པའི་ ཚུལ་གྱིས་བརྟན་ པར་ བཞུགས་ སུ་
གསོལ། །ཨོ་ རུ་ རུ་ ས་ མ་ ཡ་ ཏིཥྛ ལྷན། ཅེས་ པས་ བཞུགས་ པར་ བསམས་
ལ། དང་པོ་བརྡ་ཕྱག་འཚལ་བ་ནི། ཧཱུྃ། དབྱིངས་ཀྱི་ཡུམ་ཆེན་ཐུགས་ཀྱི་སྤྲུལ་
པ་ནི། །འདོད་རྒུར་སྒྱུར་བའི་གཟུགས་ཅན་འཕུལ་མོ་ཆེ། །ཤན་པ་སྲོག་སྒྲུབ་
འཁོར་དང་བཅས་པ་ལ། །སྒྲུབ་མཆོག་བདག་གིས་གུས་པས་ཕྱག་འཚལ་ལོ། །
-261-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཨོ་ གྱི་ཁ་ལེ་པྲ་ཏཱིཙྪ་ཧོ༔དམ་བཅའ་བ་ནི། ཧཱུྃ། དཔལ་ལྡན་སྲོག་སྒྲུབ་ནམ་གྲུ་
འཁོར་བཅས་རྣམས། །དམ་བཅའ་བདག་དང་མི་འབྲལ་རྟག་ཏུ་བརྟེན། །དེང་
ནས་བཟུང་སྟེ་བྱང་ཆུབ་སྙིང་པོའི་བར། །བདག་ལ་བྱིན་རློབས་དཀྱིལ་འཁོར་
གཉན་པོར་བཟུང་། །ཨོ་ཁྱི་ཁ་ལེ་བཛྲ་ས་མ་ཡ་ཧཱུྃ། སྨན་རཀ་དང་མཆོད་གཏོར་
ཨོཾ་ ཨཱཧཱུྃ་ གིས་དགྲའི་ཤ་ཁྲག་ གི་ རི་ དང་རྒྱ་མཚོར་བསམས་ལ། རིམ་པར་
འབུལ་ བ་ ནི། ཧཱུཾ། བསད་ཁྲག་རཀྟའི་ ཆ་ ཀློང་ འཁྱིལ། །ཀེང་ རུས་ རི་ རབ་
བརྩེགས་ པ་ སྟེ། །ཤ་ཆེན་དམར་གྱི་གཏོར་མ་འདི། །མ་ཚོགས་འཁོར་དང་
བཅས་ལ་འབུལ། །ཨོ་ཁྱི་ཁ་ལེ་ནག་མོ་མ་ཏྲག་རཀྟ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི།
མཧཱ་མཾ་ས་ཡ་ཁཱ་ཧི། མཧཱ་རཀྟ་ལ༴ མ་ཧཱ་ཙིཏྟ་ལ༴ མ་ཧཱ་བ་དུ་ཏ་ལ༴ མ་ཧཱ་གོ་
རོ་ཙ་ན་ལ༔ མ་ཧཱ་ཨ་མྲྀ་ཏ་ལ་ཁཱ་ཧི། ཧཱུྃ། སྣ་ཚོགས་བདུད་རྩི་མཆོག་གི་རོ། །རྩ་
བ་བརྒྱད་ལ་ཡལ་ག་སྟོང་། །སྲོག་སྒྲུབ་འཁོར་དང་བཅས་པ་མཆོད། །དགྱེས་
མཉམ་མཆོག་གི་དངོས་གྲུབ་སྩོལ། །ཨོཾ་ཨཱཿཧཱུྃ་སརྦ་པཉྩ་ཨ་མྲྀ་ཏ་ཧཱུྃ་ཧཱིཐཱ། མ་ཧཱ་
པཉྩ་ཨ་མྲྀ་ཏ་ཁ་ཁ་ཁཱ་ཧི་ཁཱ་ཧི། ཧཱུྃ། དཔལ་ཆེན་མ་ཚོགས་འཁོར་དང་བཅས་པ་
ལ། །ཚོགས་དང་གཏོར་མའི་མཆོད་པ་འདི་འབུལ་གྱིས། །བཞེས་ནས་ལས་ཀྱི་
དངོས་གྲུབ་སྩོལ་བ་དང༌། །ཐུགས་དམ་གཉན་བསྐང་བཅོལ་པའི་ལས་མཛོད་
ཅིག །ཧཱུྃ། ཕྱི་ནང་གསང་བ་མཆོག་གི་མཆོད་པ་དང༌། །ཚོགས་དང་གཏོར་མ་
སྒྲུབ་རྫས་བདུད་རྩི་ལྔ། །ཤ་ལྔ་ལ་སོགས་མཐུན་པའི་དམ་རྫས་ཀྱིས། །མ་དང་
མཁའ་འགྲོའི་ཐུགས་དམ་བསྐང་གྱུར་ཅིག །ཨོཾ་མཧཱ་པཱུ་ཛ་མེ་གྷ་ས་མུ་དྲ་སྤ་ར་
ཎ་ ས་ མ་ ཡེ་ཧཱུྃ། སྐོང་བཤགས་ བྱ་ བ་ནི། ཧཱུྃ། དཔལ་ ལྡན་ སྲོག་སྒྲུབ་འཁོར་
བཅས་ ལ། །སྤོས་ དང་ མར་ མེས་ ཐུགས་ དམ་ བསྐང་ ། །མེ་ ཏོག་ དྲི་ ཆབ༔
- 262-



ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག
སིལ་སྙན་ རོལ་མོས༴ །བསྐངས་ པས་དངོས་ གྲུབ་སྩལ་ དུ་ གསོལ། ། དཔལ་
གྱི་མ་ཚོགས་འཁོར་བཅས་ལ། །དམར་ ཆེན་ གཏོར་མས་ཐུགས་ དམ༴ ཞུན་
ཆེན་ རཀྟས༴ །ཚིལ་ ཆེན་ དུད་ པས༴ །རྐང་ གླིང་ རོལ་ མོས༴ །བསྐངས་ པས་
དངོས་གྲུབ་བདག་ལ་སྩོལ། །དཔལ་གྱི་མ་ཚོགས་འཁོར་བཅས་ལ། །བསད་
ཁྲག་རྦ་ཀློང་ཐུགས༴ །དབང་པོ་རྣམ་ལྔས༴ །ཤ་སྣ་སྙིང་སྣས །ཛ་གད་ཕུད་
ཀྱིས །སྤྱན་གཟིགས་མང་པོས །བསྐངས་པས་དངོས་གྲུབ་བདག་ལ་སྩོལ། །
ཧཱུྃ། སྐྱེ་མེད་ནམ་མཁའ་ལྟ་བུའི་རང་བཞིན་ལས། །མ་རིག་འཁྲུལ་པས་ང་དང་
བདག་ཏུ་བཟུང་། །ཀུན་རྟོག་ཉོན་མོངས་གཟུང་འཛིན་གདོན་གྱིས་བརླམས། །
ཆོས་ཉིད་དོན་དང་འགལ་བ་མཐོལ་ལོ་བཤགས། །ཐུགས་རྗེའི་དབྱིངས་ལས་
སྤྲུལ་པའི་མ་མོ་ཁྱོད། །སྐུ་གསུང་ཐུགས་སུ་བསྒྲུབ་པར་དམ་བཅས་ཀྱང་། །
བདག་རྟོག་དྲི་མས་དེ་ལྟར་རྔོ་མ་ཐོགས། །བསྙེན་སྒྲུབ་དོན་ལས་ ཉམས་ པ་
མཐོལ་ལོ་བཤགས། །དཔལ་ལྡན་ནག་མོ་འཁོར་བཅས་སྤྱན་སྔ་རུ། །རྨད་དུ་
བྱུང་བའི་མཆོད་པ་ཆེན་པོ་དང༌། །ཤ་ཁྲག་དམར་གྱི་གཏོར་མ་ལ་སོགས་ཏེ། །
ཚོགས་ཀྱི་མཆོད་པ་མངོན་དུ་མ་བཤམས་པ། །མཆོད་དང་སྒྲུབ་རྫས་ཉམས་
པ༴ །བདག་ནི་མི་ཤེས་ཉོན་མོངས་དབང་གྱུར་པས། །ལུས་ངག་ཡིད་ཀྱིས་
སྡིག་པའི་ལས་རྣམས་བགྱིས། །བགྱིད་དང་བགྱིད་དུ་སྩལ་བ་ཅི་མཆིས་པ། །
འཕྲལ་ དང་ ཡུན་ གྱི་ སྒྲིབ་ པ་ ཐམས་ཅད་བཤགས། །ཏིང་འཛིན་ མ་ གསལ་
བསྙེན་སྒྲུབ་དོན་ལས་གཡེལ། །སྒོམ་པ་ཡུན་ཐུང་བཟླས་གྲངས་ཉུང་བ་དང༌།
ཆོ་ག་ལྷག་ཆད་འགལ་འཁྲུལ་ནོར་བ་དང༌། །མཆོད་གཏོར་ཉམས་དང་དུས་
ལས་ཡོལ་བ་དང་། །ཆག་ཉམས་ལས་ཀྱི་སྐྱོན་རྣམས་ཐམས་ཅད་ཀྱང༌། །རང་
-263-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གནོད་འགྱོད་པའི་སེམས་ཀྱིས་མཐོལ༴ །དམ་རྫས་མ་ཚང་སྒྲུབ་པ་ཡུན་ཐུང་
དང༌། །ཏིང་འཛིན་མ་གསལ་བསྙེན་སྒྲུབ་འཆོལ་བར་སྤྱད། །སྦྱོར་དང་སྒྲོལ་
བའི་ལས་མཐའ་ལོག་ པ་ དང༌ ། །ཐུན་དང་ཟོར་ གྱི་ལས་རྣམས་མ་རྫོགས་
པས། །སྲོག་སྒྲུབ་འཁོར་བཅས་ སྐུ་གསུང་ཐུགས་དང་འགལ། །ཚོར་དང་མ་
ཚོར་ཉམས་ཆག་ཅི་མཆིས་པ། །མཐོལ་ཞིང་བཤགས་སོ་ཚངས་པར་མཛད་དུ་
གསོལ། །བདག་ནི་མི་ཤེས་དང་པོ་ལས་ཅན་ཏེ། །འགལ་འཁྲུལ་ཉམས་ཆག་
ཞིག་རལ་ཅི་མཆིས་པ། །བྱམས་ལྡན་ཐུགས་རྗེའི་ཡུམ་ལ་བཤགས་པར་བགྱི།།
བཟོད་པར་བཞེས་ནས་ཚངས་པར་སྩལ་དུ་གསོལ། །ཞེས་པ་དང་ཡི་གེ་བརྒྱ་པ་
བརྗོད་དོ། །དེ་ནས་མངའ་གསོལ་བ་ནི། ཕུད་དང་རཀྟ་སྦྲེང་། མེ་ཏོག་འཐོར་
ཞིང་། ཧོ། དཔལ་ལྡན་སྔགས་ཀྱི་བདག་མོ་སྲུང་མ་ཆེན་པོ་སྐུ་མདོག་ནག་མོ་
ཞིང་ཆེན་གྱི་གཡང་གཞི་གསོལ་བ། ཁྲག་དང་ཞག་གི་ཐིག་ལེ་བྱུགས་ཤིང་རལ་
པ་ གཡེངས་པས་ནམ་མཁའ་ ཁེངས་པ། ཕྱག་ན་སྙིང་དང་ནད་ཀྱི་རྐྱལ་ པ་
བསྣམས་པ། ཞལ་ནས་རཀྟའི་ཞམ་ཆུ་འབབ་ཅིང་མཆེ་བ་རྣོ་དཀར་དགྲ་ལ་
གཙིགས་པ། སྤྱན་གསུམ་བསྐལ་པའི་མེ་འོད་འབར་ཞིང་མེའི་ཚྭ་ ཚྭ་ཕྱོགས་
བཅུར་འཕྲོ་བ། རླུང་ནག་འཚུབས་པའི་ནང་ན་བཞུགས་ཤིང་ནད་དང་མཚོན་
གྱི་བསྐལ་བ་གཏོང་བ། རྡོ་རྗེ་འབར་བའི་སྤུ་གསེབ་ནས་ཡེ་ཤེས་ཀྱི་མེ་འབར་
བས་སྟོང་ཁམས་ཐམས་ཅད་ཁེངས་པར་བྱེད་པ་ཁྱེད་ལ། དམར་གྱི་གཏོར་མ་
བརྗིད་ཅིང་འགྱིང་བ། རི་རབ་ལྷུན་པོ་བས་འཕངས་མཐོ་བ། རཀྟའི་ཞམ་ཆུ་
བས་ བསྐྱིལ་ ལེགས་ པ། རྒྱ་ མཚོ་ཆེན་པོས་ བས་ གཏིང་ ཟབ་པ། དཀར་ ལ་
དམར་གྱི་ཐིག་བཀྱེས་པ་ཉི་ཟླ་གཟའ་སྐར་བས་མདངས་གསལ་བ། དཔལ་གྱི་
- 264 -



ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག
མཐེབ་སྐྱུས་མཐའ་བསྐོར་བ་གླིང་བཞི་གླིང་ཕྲན་བས་བཀོད་ལེགས་པ། དར་
དང་ཟ་འོག་གི་གུར་ཕུབ་པ། མཐིང་ག་བརྗིད་ཆགས་པ། སྤྱན་གཟིགས་སྣ་
ཚོགས་ཀྱིས་མདུན་བཤམས་པ་ལྷའི་འབྱོར་བ་བས་རྒྱ་ཆེ་བ་འདི་འབུལ་ལོ། །
གསོལ་ལོ། །མཆོད་དོ། །བསམ་ པ་ གཉན་པོ་སྒྲུབས་ཤིག །རེ་བ་ གཉན་པོ་
སྐོངས་ཤིག །འགལ་འཁྲུལ་ཉམས་ཆག་ཐམས་ཅད་སྐོངས་ཤིག །སྡང་བ་དགྲ་
སོད་ཅིག །གནོད་པའི་བགེགས་ཐུལ་ཞིག །ཚེ་ དཔལ་ དང༌ འབྱོར་ པ་ སྤེལ་
ཞིག །སྙན་ པ་ དང་ གྲགས་ པ་ སྒྲོགས་ ཤིག །གཞན་ ཡང་ དཔལ་ ལྡན་ ནག་
མོ་ཐུགས་ ཀྱི་ དབྱེས་སྡེ་མོ། གཡས་ ཀྱི་ གསོད་བྱེད་ཤ་ཟ་དམར་མོ། གཡས་
གཡོན་ ཞིང་ དབྱུག་ དང༌ རྒྱུ་ ཞགས་བསྣམས་པ། རོ་ ལ་ ཞོན་ ནས་ཕྱོགས་
བཅུར་རྒྱུག་པ་ ལ་ གསོལ་ལོ། །འབུལ་ལོ། །མཆོད་དོ། །བསམ་པ་གཉན་པོ་
སྒྲུབས་ཤིག །རེ་བ་ གཉན་པོ་སྐོངས་ཤིག །འགལ་འཁྲུལ་དང་ ཉམས་ཆག་
ཐམས་ཅད་སྐོངས་ཤིག སྡང་བའི་དགྲ་སོད་ཅིག །གནོད་པའི་བགེགས་ཐུལ་
ཞིག །ཚེ་དཔལ་དང་འབྱོར་པ་སྤེལ་ཞིག །སྙན་པ་དང་གྲགས་པ་སྒྲོགས་ཤིག །
གཡོན་ན་ནག་མོ་ཝ་གདོང་མ། ཕྱག་ན་གྲི་གུག་དང་རྒྱུ་ཞགས་བསྣམས་པ།
དུར་ བྱ་ ཞོན་ ནས་ མཁའ་ ལ་རྒྱུ་བ་ ལ་གསོལ་ ལོ། །འབུལ་ལོ། མཆོད་ དོ། །
བསམ་པ་གཉན་པོ༴ །རེ་བ་གཉན་པོ༴ །འགལ་འཁྲུལ །སྡང་བའི༴ ། གནོད་
པའི༴ །ཚེ་དཔལ= །སྙན་པ་དང་= །མདུན་ན་སྲོག་གཅོ་ཀྱི་ཤ་ཟ་ནག་མོ་སྟོང།
འུག་པ་ཁྭ་དང་བྱ་རྒོད་ལ་སོགས་པའི་གདོང་དང་ལྡན་པ། ཁྲག་གི་རལ་པས་
གནམ་ས་ཁྱབ་ཅིང་མཚོན་ཆ་སྣ་ཚོགས་ཕྱག་ན་བསྣམས་པ། སྟག་སྤྱང་དོམ་
དྲེད་འཕར་བ་ཞོན་ཅིང་སྐད་ཅིག་སྟོང་ གསུམ་ཀུན་ཏུ་ཉུལ་བའི་ཚོགས་ལ་
-265-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གསོལ་ ལོ། །འབུལ་ ལོ། །མཆོད་ དོ། །བསམ་པ༴ །རེ་ བ༴ །འགལ་ འཁྲུལ༴ །
སྡང་བའི༴ །གནོད་པའི༴ །ཚེ་དཔལ༴ །སྙན་པ་དང་ ༤ །རྒྱབ་ན་ལས་ཀྱི་མ་མོ་
འབུམ་ཕྲག་སྐུ་མདོག་སྣ་ཚོགས་འཇིགས་པར་སྟོན་པ། ཕྱག་ན་ནད་དང་མཚོན་
ཆ་བསྣམས་པ། ཐོག་དང་སེར་ཆེན་གློག་དམར་འགྱུ་བ། ཆིབས་སུ་དྲེལ་རྟ་
རྐང་གསུམ་བཅིབས་པ། གསོད་བྱེད་འབུམ་གྱི་འཁོར་དང་བཅས་པ་ལ་གསོལ་
ལོ། །འབུལ་ལོ། །མཆོད་དོ༴ །བསམ་པ༴ །རེ་བ༴ །འགལ༴ །སྡང་༔
གནོད༴ །ཚེ་དཔལ༴ །སྙན་པ་དང༌། ཕོ་ཉ་ཡང་སྤྲུལ་བཀའ་ཉན་གྱི་ཚོགས་སུ་
གྱུར་པ་འབུམ་ཕྲག་བྱེ་བ་བསམ་གྱིས་མི་ཁྱབ་པ། ལ་ལས་གདུགས་དང་རྒྱལ་
མཚན་འཕྱར་བ། ལ་ལས་སིལ་སྙན་རོལ་མོ་འཁྲོལ་བ། ལ་ལས་ནད་ཀྱི་རྐྱལ་
བ་ ཐོགས་ པ། ལ་ ལས་ མཚོན་གྱི་གྲུ་གུ་ རྐོང་པ། ལ་ལས་ ཐོག་དང་སེར་བ་
འབེབས་པ། ལ་ལས་གློ་བུར་ཡེ་འདྲོག་གཏོང་བ། ལ་ལས་ལྟས་ངན་ཆོ་འཕྲུལ་
འགྱེད་པ། ལ་ལ་རླུང་ནག་འཚུབས་མར་འཁྱིལ་བ། ལ་ལས་ མི་རྐང་གླིང་བུ་
འབུད་པ། ལ་ལས་འོ་དོད་གནམ་དུ་འབོད་པ། ལ་ལས་དུལ་མོ་ས་ལ་བརྡུལ་
བ། ལ་ལས་སྤྲུལ་པ་འབུམ་ཕྲག་འགྱེད་པའི་ཚོགས་དང་བཅས་པ་གསོལ་
ལོ། །འབུལ་ ལོ༴ །མཆོད་ དོ༴ །བསམ་ པ་ གཉན༴ །རེ་ བ་ གཉན༴ །འགལ་
འཁྲུལ༴ །སྡང་བའི་དགྲ་ལ༴ གནོད་པའི་བགེགས། ཆག་ཆེ་དང་ཉམ་ང་ཐམས་
ཅད་ཟློག་ཅིག །མཐུ་དང་རྫུ་འཕྲུལ་ཆེན་པོ་སྒྲུབས་ཤིག །ཚེ་དཔལ་དང་འབྱོར་
པ་ཆེན་ པོ་ སྤེལ་ ཞིག །སྙན་པ་དང་ གྲགས་ པ་བཟང་ པོ་ སྒྲོགས་ཤིག །ཅེས་
བརྗོད་དོ། །དེ་ནས་བསྟོད་པ་བྱ་བ་ནི། ཧཱུྃ། སྔོན་ཚེ་རྒྱ་གར་རྡོ་རྗེ་གདན་དྲུང་དུ།
ཡུལ་གྱི་མ་མོ་ཐམས་ཅད་འདུས་པའི་ཚེ། །ཐུགས་ཀྱི་མ་མོ་གཅིག་ཏུ་བསྡུས་པ་
- 266 -



ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག་
ནི། ཤན་པ་སྲོག་སྒྲུབ་ནག་མོར་མངའ་གསོལ་བ། །སྐུ་མདོག་ནག་མོ་ལྷོ་སྤྲིན་
འཐིབས་པ་འདྲ། །རལ་པ་གཡེངས་པས་ནམ་མཁའ་ཐམས་ཅད་ཆོད། །ཕུར་
བུ་འཁྲོལ་བས་སྟོང་ཁམས་ཐམས་ཅད་གཡོ། །ཞལ་ནས་ཁྲག་འཛག་རྣོ་དཀར་
མཆེ་བ་གཙིགས། །ཤངས་ནས་རླུང་འཚུབས་སྤྱན་གསུམ་སྡང་མིག་གཟིགས།།
ཞིང་ཆེན་གཡང་གཞི་སྐུ་ཡི་སྟོད་དུ་དཀྲིས། །བ་སྤུའི་གསེབ་ནས་མེ་ཡི་ཚྭ་ཚྭ་
འཕྲོ། །རླུང་ནག་འཚུབས་མའི་ནང་དུ་སྐུ་བཞུགས་པ། །ཤན་པ་སྲོག་སྒྲུབ་སྐུ་ལ་
ཕྱག་འཚལ་བསྟོད། །གཡས་ན་གསོད་བྱེད་ཤ་ཟ་རལ་པ་ཅན། །སྐུ་མདོག་
དམར་མོ་ཞིང་དབྱུག་རྒྱུ་ཞགས་འཛིན། །གཅེར་བུ་རོ་ཞོན་སྟོང་ཁམས་ཁྱབ་
པར་ཉུལ། །ལས་བྱེད་ནག་མོའི་སྐུ་ལ་ཕྱག་འཚལ་བསྟོད། །གཡོན་ན་འཇིགས་
བྱེད་ནག་མོ་ཝ་གདོང་མ། །གྲི་གུག་རྒྱུ་ཞགས་སྡང་བའི་དགྲ་ལ་འདེབས། །
དུར་བྱ་ཞོན་ནས་སྟོང་ཁམས་ཁྱབ་པར་ཉུལ། །ལས་བྱེད་ནག་མོའི་སྐུ་ལ་ཕྱག་
འཚལ་བསྟོད། །མདུན་ན་སྲོག་གཅོང་ཤ་ཟ་ནག་མོ་སྟོང་། ཁུ་དང་འུག་པ་བྱ་
རྒོད་གདོང་ཅན་སོགས། ཁྲག་གི་རལ་བ་གནམ་ས་ཀུན་ཏུ་ཁྱབ། །མདའ་ཆེན་
མདུང་དང་འཁོར་ལོ་གཏུན་ཤིང་སོགས། །མཚོན་ཆ་སྣ་ཚོགས་དགྲ་བགེགས་
སྟེང་དུ་འཕེན། །སྟག་སྤྱང་དོམ་དྲེད་མ་ཧེ་གཟིག་ལ་སོགས། །སྣ་ཚོགས་ཞོན་
ནས་སྟོང་ཁམས་ཀུན་ཏུ་ཉུལ། །ཤ་ཟ་སྟོང་གི་ཚོགས་ལ་ཕྱག་འཚལ་བསྟོད། །
རྒྱབ་ན་སྣ་ཚོགས་ལས་ཀྱི་མ་མོ་འབུམ། །སྣ་ཚོགས་སྐུ་མདོག་གར་ཡང་སྤྲུལ་
ཞིང་བསྒྱུར། །མི་བཟོད་མཚོན་དང་ཐོག་ཆེན་སྐར་མདའ་འཕེན། །དྲེལ་རྟ་ཞོན་
ནས་སྟོང་ཁམས་ ཁྱབ་ པར་ཉུལ། །ལས་བྱེད་མ་མོའི་ཚོགས་ལ་ཕྱག་འཚལ་
བསྟོད། །ཀུན་གྱི་བཀའ་ཉན་ཕོ་ཉ་ཡང་སྤྲུལ་ནི། །འབུམ་ཕྲག་བསམ་ཡས་སྣ་
-267-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཚོགས་ འཇིགས་ གཟུགས་ ཅན། །རུ་ ལུའི་ སྒྲ་ སྐད་ནམ་ མཁའི་ འབྲུག་ ལྟར་
སྒྲོགས། །ལ་ལ་གདུགས་དང་བླ་རེ་རྒྱལ་མཚན་འཕྱར། །ལ་ལ་འཕན་ལྡིང་
སིལ་སྙན་རོལ་མོ་འཛིན། །ལ་ལ་གར་བྱེད་རིན་ཆེན་ཆར་བ་འབེབས། །ལ་ལ་
རྡོ་རྗེ་ནོར་བུ་པདྨ་འཛིན། །ལ་ལ་རྒྱས་མཛད་རི་ཆེན་སྒྲོམ་བུ་འཛིན། །ལ་ལ་
དབང་མཛད་ ཆགས་ ཚུལ་མདངས་ དང་ ལྡན། །ལ་ ལ་ དྲག་ མཛད་ འཇིགས་
གཟུགས་རྔམས་པ་སྟེ། །ལ་ལ་ཟིལ་གནོན་དྲག་པོའི་ཕྲིན་ལས་མཛད། །ལ་ལ་
ནད་ཀྱི་རྐྱལ་པ་དགྲ་ལ་གཏོང་། །ལ་ལ་མཚོན་གྱི་བསྐལ་པ་དགྲ་ལ་གཏོང་། །
ལ་ལ་ལྟས་ངན་གློ་བུར་ཡེ་འདྲོག་གཏོང་། །ལ་ལ་མི་རྐང་གླིང་བུ་དགྲ་ལ་
འབུད། །ལ་ལ་རླུང་ནག་འཚུབས་མའི་ནང་ན་བཞུགས། །ལ་ལ་འོ་དོད་གནམ་
དུ་འབོད་པ་སྟེ། །ལ་ལ་དུག་ཆེན་ས་ལ་བརྡལ་བར་བྱེད། །ཕོ་ཉ་ཡང་སྤྲུལ་
ཚོགས་ལ་ཕྱག་འཚལ་བསྟོད། །ཐུགས་དམ་རྒྱུད་བསྐུལ་བཅོལ་བའི་ཕྲིན་ལས་
མཛོད། །ཅེས་ བརྗོད་ནས། ཕུད་དང༌ རཀྟ་གཏོར་མར་སྐྲུན་ལ། ཐུགས་དམ་
གནད་ནས་བསྐུལ་ཞིང་ཕྲིན་ལས་བཅོལ་བ་ནི། ཧཱུྃ། ཤན་པ་ནག་མོ་མི་ཟན་
མ། །མིང་པོ་རྡོ་རྗེ་བདག་འབོད་ཀྱིས། །སྲིང་མོ་མ་ཐོགས་མྱུར་དུ་སྦྱིན། །མིང་
པོ་རྡོ་ རྗེའི་ལས་མཛོད་ཅིག །མ་གཡེལ་མ་གཡེལ་མ་དང་སྲིང་། །བྲག་ཕུག་
གཉན་པོར་འདུ་བ་དང་། །མ་དང་སྲིང་མོ་ཉེ་རུ་རེ། །ཤན་པ་ནག་མོ་ཉེ་རུ་རེ། །
ཚྭ་ས་ཟས་སུ་ཟ་བ་ཡང་། །མ་དང་སྲིང་མོ༴ །ཤན་པ་ནག་མོ། །ཚིལ་ཆེན་དུད་
པ་གཏོང་བ་ཡང་། །མདངས༴ །ཤན་པ༔ བྷནྡྷ་རཀྟས་བཀང་བ་ཡང་། མདང་ཟླ་
ཤན་པ༴ ། དམར་ཆེན་གཏོར་མས་མཆོད་པ་ཡང་། །མདངས །ཤན་པ= །ཛ་
གད་ཕུད་ཀྱིས་མཆོད་པ་ཡང་། མདང་༴ །ཤན་པ༴ །ཞིང་ཆེན་གཡབ་མོ་བྱ་བ་
- 268 -



ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག་
ཡང་། མདངས༴ །ཤན་པ= །མི་རྐང་གླིངབུ་འབུད་པ་ཡང་། མདངས༴ །ཤན་
པ༴ །ཚོགས་དང་མཆོད་པས་བསྐང་བ་ཡང་། མདངས༴ །ཤན་པ༴ གདུང་བའི་
དབྱངས་ཀྱིས་འབོད་པ་ཡང༌། མདངས༴ །ཤན་པ= །བསྙེན་སྒྲུབ་ཏིང་འཛིན་
བསྒོམ་ པ་ ཡང་ ། མདངས །ཤན་ པ༴ །སྲོག་ གི་ སྙིང་ པོ་ བཟླ་ བ་ ཡང་ ། །
མདངས༴ །ཤན་ པ༴ ཐུན་ དང༌ ཟོར་ གྱིས་ བསྐང་ བ་ ཡང་ ། མདངས༴ །ཤན་
པ༴ །ཤེལ་ནག་མུན་པས་བསྐང་བ་ཡང་། མདངས= །ཤན་པ༴ །མཁའ་ལྡིང་
ནག་མོས་བསྐང་བ་ཡང་། མདངས །ཤན་པ༴ །ནམ་གྲུ་ནག་མོ་འཁོར་བཅས་
ལ། དམར་ཆེན་གཏོར་མས་ཐུགས་དམ་བསྐང་། ཛ་གད་ཕུད་ཀྱིས༔ ཞུན་ཆེན་
མར་མེས༴ ཚིལ་ཆེན་དུད་པས༴ སྨན་དང་རཀྟས༔ ཤེལ་ནག་འབའ་ལྡིང་ཟླ་
རྔ་དང་རོལ་མོས= ཐུན་དང་ཟོར་གྱིས༴ བསྐང་ངོ་བསྐལ་བར༴ བསྐངས་པས་
དངོས་གྲུབ་བདག་ལ་སྩོལ། །རྣལ་འབྱོར་བདག་ཅག་འཁོར་བཅས་ཀྱིས། །ཚེ་
དང་དཔལ་འབྱོར་རྒྱས་པ་དང༌། །དགེ་ཞིང་ཞི་བའི་ལས་འགྲུབ་དང་། །འདོད་
པ་སྐོངས་ལ་བསམ་པ་སྒྲུབས། །ཆག་ཆེ་ཉམ་ང་ལ་སོགས་པའི། །རྐྱེན་ངན་
བར་ ཆད་ ཟློག་པ་དང༌། །དགྲ་སོད་བགེགས་ཐུལ་འདོད་ པ་སྒྲུབས། །བཀྲ་
ཤིས་ཕུན་སུམ་ཚོགས་པར་མཛོད། །མ་ཧཱ་བ་ལིཾ་ཏ་ཁཱ་ཧི། མ་ཧཱ་མཱི་ས། མ་ཧཱ་
རཀྟ་ལ། མ་ཧཱ་གོ་རོ་ཙ་ན་ལ། མ་ཧཱ་ཨ་མྲྀ་ཏ་ལ་ཁཱ་ཧཾ། ཞེས་ཕུད་དང་རཀྟ་སྦྲེང་
ངོ༌། །རྒྱུན་གྱི་སྐོང་གསོལ་དེ་ནས་གཏོར་མ་བཏང་ནས་བཀྲ་ཤིས་བརྗོད། གལ་
ཏེ་མངོན་སྤྱོད་ཀྱི་ལས་བསྒྲུབ་དགོས་ན། གདབ་ལས་དང་རྦད་བསྐུལ་བྱ་བ་
ལས། གདབ་ལས་ནི་ཉ་བོའི་སྟེང་དུ་ལག་ཕུར་རམ་ཟངས་གྲི་ལ་སོགས་པས་
གདབ་ ཅིང་ དགྲ་དངོས་ སུ་བསམས་ལ། ཧཱུྃ། སྲིད་ པའི་ མ་ མོ་མཐུ་མོ་ཆེ། །
-269-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བཤན་པ་གསོད་བྱེད་ནག་མོ་སྟེ། །ཞབས་ གཉིས་ རཀྟའི་རྦ་ལ་འཕྱོ། །ཕྱག་
གཉིས་ ཕུར་ བུས་ དགྲ་ སྙིང་ གཟིར། །སྲོག་ དབུགས་ ལྷུ་ གཟུགས་ སོ་ སོར་
འབྲལ། །དམ་ ཉམས་ དགྲ་ བོ་ ཆེ་ གེ་ ཡི། །སྲོག་ ཆོད་ སྙིང་ ཕྱུང་ དབང་ པོ་
སྣུབས། །དུས་མཐའ་བལྟུངས་ལ་གཟེར་ཆེན་ཕོབ། །དེ་ཡི་བཀའ་ཉན་ལས་
མཁན་ མོ། །ལག་ ན་ གདུག་ པའི་ མཚོན་ ཆ་ བསྣམས། །དགྲ་ བོའི་ སྟེང་ དུ་
ད་གཟིར་ཅིག །མགོ་ལུས་སྲོལ་ལ་དོན་སྙིང་ཕྱུངས། །ཤ་ཟོ་ཁྲག་འཐུང་རུས་ལ་
ཡ། །ཤན་པ་ནག་མོའི་ཞལ་དུ་བསྟབ། །ལས་མཁན་འབུམ་གྱི་ཞལ་དུ། །ཤ་
ཟ་ སྟོང་ གི༴ །གདུགཔའི་དགྲ་བོ་ཆེ་གེ་མོ། །ཤན་ པ་འཁོར་བཅས༴ མ་དང་
སྲིང་མོའི= ཤ་རུས་ཁམ་ཚད་ལིངས་སི་ལིང་། །སྙིང་ཁྲག་དྲོན་མོ་ཙ་ར་ར། །གློ་
སྙིང་ནང་ཁྲོལ་ཆི་ལི་ལི། །ཞིང་ཆེན་ ལྷུ་ གཟུགས་ཁྲོ་ལོ་ལོ། །ཐོད་རུས་རྫུལ་
ཚིགས་ཉི་ལི་ལི། །མ་སྲིང་ཞལ་དུ་ཁ་རཾ་ཁཱ་ཧི། །ༀ་ཁྱི་ཁ་ལེ་ནག་མོ་ལི་ལི་ཏི་ཏི་
རཾ་རཾ་བྷོ་བྷོ། མ་མ་རཀྵ་རཀྵ་ཆེ་གེ་མོའི་ལུས་ངག་ཡིད་གསུམ་ཁ་ཁ་ཁཱ་ཧི་ཁཱ་
ཧི། །ཞེས་པས་དུམ་བུར་བྲལ་གཏོར་མར་བསྟབ་བོ། །དེ་ནས་ལས་ཀྱི་མོ་དགྲ་
ལ་ ཆད་པ་ནི། གཏོར་མ་དགྲ་ཕྱོགས་སུ་བཏེགས་རབ་ཏུ་ཁྲོས་བས་འདི་སྐད་
དོ། །ཧཱུཾ། མཁའ་ འགྲོ་ ནག་ མོ་ མི་ སྲུན་ མ། །ཤ་ ཟ་ ཁྲག་ མིག་ སྲིན་ མོའི་
གདོང་། །འཇིགས་པའི་གཟུགས་ཅན་མཁའ་འགྲོའི་གཙོ། །སྐུ་མདོག་ནག་མོ་
ཆར་སྤྲིན་མདོག །ཕྱག་ན་གསོད་ པའི་ མཚོན་ཆ་བསྣམས། །ཆིབས་ སུ་ སྲིད་
པའི་རླུང་ལ་བཅིབས། །རལ་པ་མཚོན་ཆ་ཤ་ར་ར། །གཅེར་བུ་མི་ལྤགས་སྟོད་
ལ་ དཀྲིས། །གློ་ སྙིང་ ཁྲག་ འཛག་ ཞལ་ དུ་ གསོལ། ཁྲག་ གི་ ཞམ་ ཆུ་ ཁྱུ་ རུ་
རུ། །མཆེ་བ་ཟངས་ཡག་རབ་ཏུ་གཙིགས། །སྨ་ར་སེར་པོ་མེ་སྟག་འཕྲོ། །སྤྱན་
270 -



ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག
གསུམ་ སྡང་མིག་ དགྲ་ ལ་ གཟིགས། །ཤངས་ ནས་ འཚུབས་ མ་ མཚོན་ཆར་
འགྱེད། །བ་སྤུ་མཚོན་ཆ་མེ་ལྟར་འབར། །མི་མགོ་རློན་པའི་དོ་ཤལ་ཅན། །
དམར་ གྱི་ གཏོར་མ་འདི་བཞེས་ལ། །དགྲ་བོའི་སྟེང་དུ་ད་ རྒྱུག་ཅིག །དམ་
ཉམས་སྙིང་ལ་ད་གཟིར་ཅིག ། དབུགས་ཆོད་སྲོག་འཕྲོག་བདུད་ཆོད་ཅིག །
གཡས་ན་གསོད་བྱེད་ཤ་ཟ་མ། ། སྐུ་མདོག་དམར་མོ་ཙོ་རེ་རེ། །རལ་པ་ཉིལ་
བབ་ས་གཞི་ཁེབས། །ཕུར་བུ་འཁྲིལ་བས་སྟོང་གསུམ་གཡོ། །རོ་ལ་ཞོན་ནས་
ཤ་ལ་ཟ། །རྐན་བརྡབ་དགྲ་བོའི་མིག་འབྲས་འབྲུལ། །ལྕགས་སྡེར་མཚོན་ཆས་
དགྲ་སྙིང་འབྱིན། །ཞིང་དབྱུག་རྡེབས་པས་སྲིད་གསུམ་གཡོ། །དུང་གི་མཆེ་བ་
ཐམས་སེ་ཐམ། །ཁྲག་གི་མཆི་མ་ཆི་ལི་ལི། །དམར་གྱི་གཏོར་མ་འདི་བཞེས་
ལ། །དགྲ་བོའི་སྟེང་དུ་ད་རྒྱུག་ཅིག །དམ་ཉམས་སྙིང་ལ་ད་གཟིར་ཅིག །སྲོག་
རྩ་དམར་པོ་ད་ཆོད་ཅིག །གཡོན་ན་ནག་མོ་ཝ་ཡི་གདོང༌། །སྐུ་མདོག་ནག་མོ་
ཙོ་རེ་རེ། །ཞལ་ནས་ ཁྲག་ གི་ཞམ་ཆུ་འབབ། །ཕྱག་ན་ཞགས་ པ་ གྲི་གུག་
ཐོགས། །བ་སྤུ་མཚོན་ཆ་སྤུ་གྲིའི་སོ། །རེག་པ་ཙམ་གྱིས་མགོ་ལུས་འབྲལ། །
དུར་ བྱ་ཞོན་ནས་སྟོང་ཁམས་ཉུལ། །དམར་ཆེན༴ དགྲ་བོའ= །དམ་ཉམས༴
སྲོག་རྩ་ཆོད་ལ་སྙིང་རྩ་ཕྱུང་། །ཤ་ཟོ་ཁྲག་འཐུང་ཀེང་རུས་མུར། །མདུན་ན་
སྲོག་གཅོད་ཤ་ཟ་སྟོང་། །སྐུ་མདོག་མཐིང་ནག་ཙེ་རེ་རེ། ཁྲ་དང་འུག་པ་བྱ་
རྒོད་གདོང༌། ཁྲག་ རལ་ མཚོན་ ཆ་ཉི་ལི་ལི། །བསེ་ཡི་འདབ་གཤོག་ སྤུ་གྲི་
འབར། །གནམ་ལྕགས་མཆུ་སྡེར་ཟངས་སེ་ཟང་། །མཚོན་ཆ་སྣ་ཚོགས་ཤ་
ར་ར། །ལྕེ་ སྤྱང་ ཞོན་ ནས་ སྟོང་ ཁམས་ཉུལ། །དམར་ ཆེན། དགྲ་ བོའི། སྲོག་
རྩ། ཤ་ཟོ་ ཁྲག་ འཐུང་ རུས་ ལ་ མུར། །རྒྱབ་ན་ ལས་ བྱེད་མ་མོ་འབུམ། །སྐུ་
-271-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
མདོག་སྣ་ཚོགས་ཅོ་རེ་རེ། །ཕྱག་མཚན་མཚོན་ཆ་སྐར་ལྟར་འཁྲུག །དྲེལ་རྟ་
ཞོན་ནས་སྟོང་ཁམས་ཉུལ། །རལ་པ་མཚོན་ཆ་ཉི་ལི་ལི། །དམར་ཆེན༔ དགྲ་
བོའི༴ དམ་ཉམས༔ སྲོག་རྩ= ཤ་ཟོ༴ །བཀའ་ཉན་ཡང་སྤྲུལ་ཕོ་ཉ་མོ། །ལས་
མཁན་འབུམ་ཕྲག་བྱེ་བ་རྣམས། ། འཇིགས་པའི་གཟུགས་ཅན་སྣ་ཚོགས་ཏེ། །
ལ་ལ་བྱད་ཁ་རྦོད་གཏོང་མོ། ། གཅེར་བུ་གྲི་ཐོགས་ཡེ་རེ་རེ། །ལ་ལ་ནད་དང་
རིམས་བདག་མོ། །ནད་ཡམས་བུ་ཡུག་ཐུ་ལུ་ལུ། །ལ་ལ་གློ་བུར་ཡེ་འདྲོག་
མོ། ། གྲི་ རྒོད་ འཁྲུག་པ་ ཤ་ ར་ ར། །ལ་ ལ་ རྨུགས་ བྱེད་ རོ་ ལངས་ མོ། །སྨྱོ་
འབོག་བརྒྱལ་ནད་ཐ་ལ་ལ། །ལ་ལ་ཕུང་བྱེད་སྒྲོལ་གིང་མོ། །བསད་ཁྲག་རྦ་
ཀློང་ཉེ་རེ་རེ། །ལ་ལ་འཇོམས་བྱེད་ལས་མཁན་མོ། །དགྲ་བགེགས་རྡུལ་དུ་
སངས་སེ་ སང༌། །ལ་ལ་གསོད་བྱེད་ཤན་པ་མོ། །སྙིང་ཁྲག་ ཞལ་དུ་ཀྱུ་རུ་
རུ། །ལ་ལ་འབོད་བྱེད་རོ་ལངས་མོ། ། འོ་དོད་གནམ་དུ་ལྷངས་སེ་ལྷང་། །ལ་
ལ་དུལ་བྱེད་ལས་མཁན་མོ། །ཞིང་ཆེ་གཡབ་མོ་ལིངས་སེ་ལིང་། །དམར་གྱི་
གཏོར་མ་འདི་བཞེས་ལ། །དགྲ་བོ་སྟེང་དུ་ད་རྒྱུག་ཅིག །དམ་ཉམས་སྙིང་ལ་ད་
གཟིར་ཅིག །སྲོག་རྩ་ཆོད་ལ་སྙིང་རྩ་ཕུང་། ཤ་ཟོ་ཁྲག་འཐུང་རུས་ལ་མུར། །
གསོད་བྱེད་ཆེན་མོ་ད་རྒྱུག་ཅིག །ལུས་སྲོག་ཕྲོལ་ལ་དབང་པོ་སྣུབས། །ལས་
མཁན་ཆེན་མོ་དང༌། །དབུགས་ལོངས་བདུད་ཆོད་འོད་ཕྲོགས་ཤིག །སྒྲོལ་གིང་
ཆེན་མོ་ད། ཤ་ཟོ་ཁྲག་འཐུར་རུས་ལ་མུར། བྱེད་མཁན་ཆེན་མོ་ད༴ །དགྲ་བོའི་
སྙིང་ ལ་ ཐུན་ ཟོར་བྷོ། ནད་ བདག་ ཆེན་ མོ། །དགྲ་ ལ་ དལ་ཡམས་ གཟེར་
ཐུང་ཕབ། །རིམས་བདག་ཆེན་མོ་ད། དགྲ་ལ་ཡམས་ནད་ཁྲག་ནད་ཕོབ། །སྨྱོ་
བྱེད་ཆེན་མོ་ད། །དགྲ་ལ་བརྒྱལ་ནད་སྨྱོ་འབོག་ཐོང་། །རྗེད་བྱེད་ཆེན་མོད།
-272 -



ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག་
དགྲ་རྣམས་རྨུགས་ཤི་རེངས་སུ་ཆུག ། འཇིགས་བྱེད་ཆེན་མོ་ད། །དགྲ་རྣམས་
ཐལ་བའི་རྡུལ་དུ་རློག །ཟ་བྱེད་ཆེན་མོ་ད། དགྲ་རྣམས་སྙིང་ཁྲག་གཏིང་ནས་
འཇབ། གནོད་ བྱེད་ ཆེན་ མོ་ ད། དགྲ་རྣམས་ ཚལ་ པ་ དུམ་ བུར་ གཏུབས། །
འཇོམས་བྱེད་ཆེན་མོ་ད། །དགྲ་རྣམས་ཐམས་ཅད་ད་གཞོམ་ཅིག །སྣ་སྟུན་ཆེན་
མོ་ད། །དགྲ་རྣམས་མི་མཐུན་སོ་སོར་ཕྱེས། ཕུང་བྱེད་ཆེན་མོ་ད། །དགྲ་རྣམས་
མིང་ ཙམ་ མེད་ པར་ མཛོད། །ཐལ་ བའི་ རྡུལ་ཕྲན་བཞིན་ དུ་ རློག །མེ་ཡིས་
སྲེགས་ལ་ཆུ་ཡིས་ཤོལ། །རླུང་གིས་གཏོར་ལ་སྟོང་པར་མཛོད། །ཨོཾ་ཁྱི་ཁ་ལེ་
ནག་མོས་སོད། །སྲོག་ཏྲི་སོད། །སྙིང་ཁ་ཁ་བམ་ཡ་སོད། ཙ་བ་བའི་མུ་སོད།
གྷ་ཡ་སོད། རཀྵ་རཀྵ་མ་གཟིར་ནན། ཁཾ་ཁུག་དྲོངས་ཆེ་གེ་མོའི་ཙིཏྟ་ལ་རྦད།
ཅེས་བརྗོད་དོ། །དེ་ནས་རང་ཉིད་དྲག་པོའི་ལྷར་གསལ་ཞིང་ཤིན་ཏུ་རྔམས་
པས་ཐུན་དང་ཟོར་གྱི་ལས་བྱ་སྟེ། ཟོར་ལམ་དབྱེ་བ་དང་། །དཔང་གཟུག་པ་
དང༌། ཉེས་པ་བསྒྲག་པ་ནི། ཧཱུཾ༔ མ་སྲིང་དམ་ཅན་རྒྱ་མཚོ་དང༌། །ལྷ་ཀླུ་སྡེ་
བརྒྱད་ ལ་ སོགས་པ། །སྣང་ སྲིད་ ལྷ་ འདྲེ་ ཐམས་ཅད་དང༌། །ཡུལ་ ལྷ་ གཞི་
བདག་འཁོར་བཅས་རྣམས། །དོ་ནུབ་གཟུ་དང་དཔང་མཛོད་ཅིག །དམ་ཉམས་
སྡིག་ཅན་དགྲ་བོ་འདིས། །རིག་འཛིན་སྔགས་འཆང་རྣལ་འབྱོར་བདག །བྱང་
ཆུབ་བསྒྲུབ་ཏུ་མ་སྟེར་བས། །ཐུན་དང་ཟོར་གྱི་ལས་བྱོས་ཤིག །བདག་ལ་སྡང་
བྱེད་དགྲ་བོའི་འདིས། །བླ་མ་དམ་པའི་སྐུ་ལ་བསྡོས། །སངས་རྒྱས་བསྟན་པ་
གཉན་པོ་བཤིག །དཀོན་མཆོག་དབུ་འཕང་གཉན་པོ་སྨད། །འཇིག་རྟེན་སྐྱེ་བོ་
ཡོངས་ལ་འཚེ། ། དབེན་གནས་གཉན་འདི་བཅོམ་བརླག་བྱས། །རྡོ་ རྗེ་ རྒྱལ་
པོར་དམངས་སུ་ཕབ། །སྲུང་མ་གཉན་པོ་ཁྱེད་དུ་བསད། །སྡིག་ཅན་ལས་ཀྱི་
-273-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
མཐའ་འཁོར་བས། །དོ་ནུབ་བསྒྲལ་བའི་དུས་ལ་བབས། །ཧཱུཾ། སྔགས་འཆང་
བདག་གིས་ཟོར་ཅིག་འཕེན། །དོ་ནུབ་ཟོར་གྱི་ལམ་ཕྱིས་ཤིང༌། །སྟེང་གི་ལྷ་ལ་
མི་འཕེན་ནོ། །འོག་གི་ཀླུ་ལ་མི་འཕེན་ནོ། །གཞི་བདག་གཉན་ལ་མི་འཕེན་
ནོ། །དབུ་ཞབས་བསྲིངས་པ་ཐམས་ཅད་སྡུས། །དམ་ཉམས་དགྲ་བོའི་སྟེང་དུ་
འཕེན། །ཤན་ པ་ འཁོར་ བཅས་ ད་ རྒྱུག་ཅིག །མ་སྲིང་ ལས་ མཁའ་ཆེན་མོ་
རྣམས། །ཐུན་ དང་ ཟོར་ གྱི་ ལས་ ལ་ སྦྱོ། ཧཱུྃ། ཉུངས་ དཀར་ ཐུན་ གྱི་ རྒྱལ་ པོ་
འདི། །ཡན་ལག་མེད་པར་སྟོང་གསུམ་འགྲོ །གཤོག་པ་མེད་པར་ནམ་མཁར་
ལྡིང་། །མཚོན་ཆ་མེད་པར་ལྟོ་རྒྱབ་འབྱིན། །དགྲ་བོ་དམ་ཉམས་ཆེ་གེ་མོ། །ལྟོ་
རྒྱབ་གཙང་མར་ཐལ་གྱིས་ཕྱུངས། །ཐོགས་པ་མེད་པར་བསྒྲལ་དུ་གསོལ། །ཨོཾ་
ཁྱི་ཁ་ལེན་ནག་མོས་སོད། །མཱ་ར་ཡ་ཐུན་བྷོ། ཆད་ཐུམ་རི་ལི་ལི་ཧེ་བ་ཧེ་ས་ར་
ཁ་ར་ཧོ་ར་ཏི་ཤོད། ཟོན་ཟོན་མཱ་ས་ཐུན་རྦད། ཅེས་པས་ཡུངས་ཀར་གྱི་ཟོར་
དགྲ་ཕྱོགས་སུ་འཕངས་པས། ཡུངས་ཀར་རྡོག་པོ་རྣམས་ཕོ་ཉ་ཡང་སྤྲུལ་དུ་
བསམས་ཏེ། སྐད་ཅིག་གིས་སོང་ནས་དགྲ་བོ་མི་ནོར་འཁོར་དང་བཅས་པ་
ཐམས་ཅད་རྡུལ་དུ་བུན་བུན་སོང་ནས་མིང་ཡངམེད་པར་བསམ་ཞིང་བརྒྱ་རྩ་
བརྒྱད་ དུ་ འཕང་ ངོ༌ ། །དེ་ ནས་ ཆུ་ ཟོར། ཁྲག་ ཟོར། མདའ་ ཟོར། རྡོ་ ཟོར།
མཚོན་ཟོར་རྣམས་རིམ་པས་བརྒྱ་ རྩ་ རེ་དགྲ་ཕྱོགས་སུ་འཕང་ཞིང༌། ཟོར་
རྣམས་ལས་ཀྱི་ཤ་ཟ་འཕྲོ་བས་དགྲ་བོ་འཁོར་དང་བཅས་པ་ལ་བབས་ཏེ་ཁྲག་
ཏུ་ སྐྱུགས་ནས་བསད། མཚོན་གྱིས་ གཏུག །རྡུལ་ཕྲན་བཞིན་དུ་བརླག་པར་
བསམ་ཞིང་། ཨོ་ཁྱི་ཁ་ལེ་ནག་མོ་སོད། སྲོག་ཏྲི་སོད། སྙིང་ཁ་ཁ་བཾ་ཡ་མ་སོད།
ཙ་བ་བ་རི་མུ་སོད། གྷ་ཡ་སོད། ཎི་ཡ་སོད། རཀྵ་ཙི་ཏྟ་རྦད། ཆེ་གེ་མོའི་སྲོག་
- 274-



ཤན་པ་སྲོག་སྒྲུབ་ནག་མོའི་སྐོང་གསོའི་ཆོ་ག
ལ་རཾ་ཡཾ་ཁཾ་མཱ་ར་ཡ་ཐུན་བྷོ། རཀྵ་ནེ་ཤ་ཀུ་རུ་ལུ་ཧཱུཾ་རྦད། རཀྵ་ཁ་ལ་ཙ་ཐུན་བྷོ།
རཀྟ་ཐུན་རྦད། ཙ་ལ་ཙ་ལ་བྷོ། ཙིཏ་ལ་རྦད། སྙིང་ལ་དུན། རཀྵ་ཁ་ལ་ཙ་ཙ་དུ་
ན་བྷོ། ཏི་ཐ་ཁཾ་རིལ། ས་མ་ཡ་དུན་བྷོ། དགྲ་བོའི་སྲོག་ལ་མཱ་ར་ཡ་ཐུན་བྷོ།
ཞེས་བཟླས་ཤིང་རྔ་དང་རོལ་མོ་བྱ། ཟོར་འཕང་། ངུལ་མོ་དང་དམོད་བཅོལ་
བྱས་པས་ཟླ་བ་མི་བགྲང་བར་དགྲ་ལ་ཡམས་ནད་དང༌། འཁྲུག་པ་དང་། ལྟས་
ངན་དང་། ཡེ་འདྲོག་བྱུང་ནས་ཕུང་བར་བྱེད་དོ། །འདི་ཤིན་ཏུ་གཉན་པས་ལྟ་
དགོངས་བརྟན་པ་གལ་ཆེའོ། །དེ་ནས་རང་གི་གནས་་ སུ་བཀྲ་ཤིས་བརྗོད་
དོ། །དཔལ་ལྡན་ཤན་ པ་ནག་མོའི་སྐོང་གསོ་འདི། །ཐེག་མཆོག་རྡོ་རྗེ་རྒྱལ་
པོའི་ རྣལ་ འབྱོར་ པས། །གངས་ རི་ ཐོད་ དཀར་ མགུལ་ དུ་ ལེགས་ པར་
བཀོད། །དགེ་བས་མངོན་སྤྱོད་ཕྲིན་ལས་འགྲུབ་པར་ཤོག །ཤན་པ་ནག་མོའི་
སྐོང་གསོ་རོ་ལངས་ཐལ་བྱེད་ཅེས་བྱ་བ་ཐེག་པ་མཆོག་གི་རྣལ་འབྱོར་པ་ཀློང་
ཆེན་རབ་འབྱམས་ཀྱིས་བསྡེབས་པ་རྫོགས་སོ།། །།དགེའོ་དགེའོ། །དགེའོ། །
-275-



༄༅། །གསང་བ་བླ་ན་མེད་པའི་ཆོས་སྤྱོད་ལམ་ཁྱེར་
རིམ་པ་བཞུགས་སོ། །
ཆོས་སྤྱོད་ལམ་གྱི་རིམ་པ་ཞེས་བྱ་བ། བླ་མ་དང་དཀོན་མཆོག་གསུམ་
ལ་ཕྱག་འཚལ་ལོ། །ཐུགས་རྗེའི་མཁའ་ལ་མཁྱེན་བརྩེའི་ཆུ་འཛིན་འཁྲིགས། །
མཛད་པའི་ཕྲིན་ལས་གདུལ་བྱའི་དབྱིངས་ཁྱབ་པས། །ཕན་བདེའི་ཆར་རྒྱུན་
འགྲོ་ ལ་ བསིལ་ མཛད་ པ། །མཆོག་གསུམ་བླ་མའི་ཞབས་ལ་གུས་ཕྱག་
འཚལ། །ཐེག་པའི་འཇུག་སྒོ་ཤིན་ཏུ་མཐའ་ཡས་ཀྱང་། །ཆོས་ཀྱི་རྩ་བ་ཉམས་
ལེན་ ཉིད་ ལ་ཐུག །དེ་ཕྱིར་ཉིན་མཚན་ཆོས་ སྤྱོད་ བཟང་ པོའི་ ཁྲིགས། །སྐལ་
བཟང་ ཐར་ པ་ འདོད་ རྣམས་ དོན་ དུ་ སྤྲོ། །དེ་ ལ་ རང་ བཞིན་ རྫོགས་ པ་
ཆེན་པོའི་སྐལ་ལྡན་རྣམས་ཀྱིས་ཐོ་རངས་དང༌། སྔ་དྲོ་དང༌། ཕྱི་དྲོ་དང༌། སྲོད་
དང༌། དེ་དག་གི་ཐུན་བར་རྣམས་སུ་ཇི་ལྟར་བྱ་བའི་ཆོས་སྤྱོད་ཀྱི་རིམ་པ་ལ།
ཐོ་རངས་ཀྱི་དང་པོ་ལྡང་བའི་རྣལ་འབྱོར་ནི། ཆོས་སྐུ་སྟོང་པའི་ངང་ལས་
གཟུགས་སྐུ་སྒྱུ་མའི་རོལ་པ་རང་བྱུང་ཙམ་ལས། སྣང་བ་ཐམས་ཅད་བླ་མ་དང་
ཡི་དམ་མཁའ་འགྲོའི་ཞིང་ཁམས་ཡེ་ཤེས་ལྔའི་རང་འོད་ཀྱི་ཀློང་ན་དཔའ་བོ་
དང་དཔའ་མོ་རྣལ་འབྱོར་གྱི་དབང་ཕྱུག་རྣམས་ཌ་མ་རུ་དང་རོལ་མོའི་སྒྲ་སྒྲོག་
ཅིང༌ ། ཆོས་ ཐམས་ཅད་ རང་ བཞིན་ གྱིས་ སྐྱེ་ བ་ མེད་ པའོ། །འགག་པ་མེད་
པའོ། །འོང་བ་མེད་པའོ། །འགྲོ་བ་མེད་པའོ། །དམིགས་པ་མེད་པའོ། །གནས་
པ་མེད་པའོ། །མཚན་མ་མེད་པའོ། །བསམ་བརྗོད་མེད་པའོ། །ཞེས་བརྗོད་
-276-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
པའི་དོན་དྲན་པར་བྱས་ལ། ན་མོ་གུ་རུ་བྷྱ༔ ན་མོ་དེ་བ་ ན་མོ་ཌཱ་ཀི་ནཱི་
ཞེས་ལན་གསུམ་བརྗོད་ལ་རྨི་ལམ་སྒྱུ་མ་ཙམ་གྱིས་ལྡང་ངོ༌། །
དེ་ནས་ཐོ་རངས་ཀྱི་རྣལ་འབྱོར་ནི། སྟན་བདེ་བ་ལ་སྐྱིལ་མོ་ཀྲུང་གིས་
འདུག་ སྟེ། ཆོས་ཐམས་ ཅད་ ཡེ་ནས་སངས་རྒྱས་ པ་ ཡིན་ ཀྱང༌ ། དེ་ ལྟར་ མ་
རྟོགས་པའི་དབང་གིས་འཁོར་བར་འཁྱམས་པའི་སེམས་ཅན་ཐམས་ཅད་སྙིང་
རེ་རྗེ། དེ་ཐམས་ཅད་རྫོགས་པའི་སངས་རྒྱས་ཀྱི་ས་ལ་འགོད་པར་བྱ། དེའི་
ཆེད་དུ་ལམ་ཟབ་མོ་ཉམས་སུ་བླང་བར་བགྱིའོ་སྙམ་པས། ནམ་མཁའི་གནས་
སུ་ནམ་མཁའ་གང་བ་ཡི། །བླ་མ་ཡི་དམ་མཁའ་འགྲོ་ཚོགས་རྣམས་དང༌། །
སངས་རྒྱས་ཆོས་དང་འཕགས་པའི་དགེ་འདུན་ལ། །བདག་དང་འགྲོ་ཀུན་གུས་
པས་སྐྱབས་སུ་མཆི། །ཞེས་ལན་གསུམ་བརྗོད་ལ། མ་ནམ་མཁའ་དངམཉམ་
པའི་སེམས་ཅན་ ཐམས་ཅད། བླ་མ་ལ་སྐྱབས་སུ་མཆིའོ། །སངས་རྒྱས་ལ༔
ཆོས་ལཟ དགེ་འདུན་ཟ ལན་གསུམ་གྱིས་འོག་ཏུ། བླ་མ་སངས་རྒྱས་ཆོས་ཀྱི་སྐུ་
ལ་སྐྱབས་སུ་མཆིའོ། །བླ་མ་ལོངས་སྤྱོད་རྫོགས་པའི་སྐུ་ལ༴ བླ་མ་ཅི་ཡང་སྤྲུལ་
པའི་སྐུ་ལ༔ བླ་མ་མངོན་པར་བྱང་ཆུབ་སྐུ་ལ༴ བླ་མ་མི་འགྱུར་རྡོ་རྗེའི་སྐུ་ལ
དྲིན་རྩ་བའི་བླ་མ་རྣམས་ལ༴ ཡི་དམ་དཀྱིལ་འཁོར་གྱི་ལྷ་ཚོགས་རྣམས་ལ༔
མཁའ་འགྲོ་དམ་ཅན་རྒྱ་མཚོའི་ཚོགས་ལ་སྐྱབས་སུ་མཆིའོ། །ལས་ངན་སྡིག་
སྒྲིབ་དག་པར་བྱིན་གྱིས་རློབས། །རྐྱེན་ངན་བར་ཆད་ཞི་བར་བྱིན་གྱིས་རློབས།
ཞེས་གང་མོས་ལ་འཇུག་ཅིང་། ཁྱད་པར་དུ། ཆོས་ཉིད་མངོན་སུམ་མཐོང་བར་
བྱིན་གྱིས་རློབས། །ཉམས་སྣང་གོང་དུ་འཕེལ་བར་བྱིན་གྱིས་རློབས། །རིག་པ་
ཚད་ལ་ཕེབས་པར་བྱིན་གྱིས་རློབས། །ཆོས་ཉིད་ཟད་སར་འཁྱོལ་བར་བྱིན་
-277-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གྱིས་རློབས། །ཞེས་བརྗོད་ནས། སེམས་བསྐྱེད་པ་ནི། ཨེ་མ་ཧོ། བདག་དང་
མཐའ་ཡས་སེམས་ཅན་རྣམས། །ཡེ་ནས་སངས་རྒྱས་ཡིན་པ་ལ། ཡིན་པར་
ཤེས་པའི་བདག་ཉིད་དུ། །བྱང་ཆུབ་མཆོག་ཏུ་སེམས་བསྐྱེད་དོ། །ཞེས་པ་ལན་
གསུམ་བརྗོད།
དེ་ནས་བླ་མའི་རྣལ་འབྱོར་བསྒོམ་པ་ནི། ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨ་སྭ་བྷཱ་
ཝ་ཤུདྷོ་ཧཾ། ཕྱི་དང་ནང་གི་ཆོས་ཐམས་ཅད་མཉམ་པ་ཆེན་པོའི་ཚུལ་རྡོ་རྗེའི་
དབྱིངས་ སུ་གདོད་མ་ནས་ སྐྱེ་ བ་ མེད་ པ་ རང་ བཞིན་རྫོགས་ པ་ ཆེན་ པོའི་
ངང་ནས། པདྨ་དཀར་པོ་དང་ཟླ་བའི་སྟེང་དུ། རང་ཉིད་རྡོ་རྗེ་སེམས་དཔའ་སྐུ་
མདོག་དཀར་པོ་ཞལ་གཅིག་ཕྱག་གཉིས་པ་གཡས་རྡོ་རྗེ་ཐུགས་ཀར་འཛིན་
ཅིང་། གཡོན་དྲིལ་བུ་དཀུར་བསྟེན་པ། དར་གྱི་ན་བཟའ་དང་རིན་པོ་ཆེའི་རྒྱན་
ཅན། ཞབས་རྡོ་རྗེའི་སྐྱིལ་ཀྲུང་དུ་བཞུགས་པའི་མཛོད་སྤུར་འོད་ལྔའི་ཐིག་ལེའི་
ནང་དུ་ཨོཾ་དཀར་པོ། མགྲིན་པར་འོད་ལྔའི་ཐིག་ལེའི་ནང་དུ་ཨཱ་དམར་པོ།
སྙིང་གར་འོད་ལྔའི་ཐིག་ལེའི་ནང་དུ་ཧཱུྃ་མཐིང་ག །སྤྱི་བོར་པདྨ་རིན་པོ་ཆེའི་ཁྲི་
ཉི་ཟླ་བརྩེགས་པའི་སྟེང་དུ་རང་གི་རྩ་བའི་བླ་མ་ཉིད་བི་མ་ལ་མི་ཏྲ་དང༌། ཨོ་
རྒྱན་པདྨ་དང་། ཀུན་ཏུ་བཟང་པོ་ལ་སོགས་པ་བརྒྱུད་པའི་བླ་མ་རྣམས་དང་ཡི་
དམ་མཁའ་འགྲོ་དཀོན་མཆོག་གསུམ་དང་ཐ་མི་དད་པར་དངོས་གྲུབ་ཐམས་
ཅད་ཀྱི་རྩ་བར་བཞུགས་པར་གྱུར། རང་གི་ཡི་གེ་གསུམ་ལས་འོད་འཕྲོས་པས་
འོག་མིན་དང་ཕྱོགས་བཅུའི་ཞིང་ཁམས་ཐམས་ཅད་ནས། བླ་མ་ཡི་དམ་མཁའ་
འགྲོའི་ཚོགས་དང་དཀོན་མཆོག་གསུམ་གྱི་ཚོགས་དཔག་ཏུ་མེད་པ་སྤྱན་དྲངས་
ཏེ། འཇའ་དང་འོད་ཀྱི་དཀྱིལ་ན་སོ་སོའི་གཙོ་འཁོར་དང་བཅས་ཏེ་བྱོན་པ་
-278-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཐམས་ཅད་སྤྱི་གཙུག་གི་ལྷ་དང་གཉིས་སུ་མེད་པར་ཐིམ་ནས་བཞུགས་པ་ལ།
ཡིད་ཀྱིས་ཕྱག་འཚལ་བ་དང༌། མཆོད་པ་འབུལ་བ་དང་། སྡིག་པ་བཤགས་པ་
དང༌། གསོལ་བ་འདེབས་པ་རྣམས་བྱས་པས་བླ་མའི་སྐུ་གསུང་ཐུགས་ལས་
བདུད་རྩིའི་རྒྱུན་བབས། ལུས་ངག་ཡིད་གསུམ་གྱི་ནད་གདོན་སྡིག་སྒྲིབ་ཐམས་
ཅད་ དག །བདུད་ རྩིས་རྐང་ མཐིལ་ ནས་ སྤྱི་གཙུག་ གི་ བར་ ཁེངས་ པས་ སྐུ་
གསུང་ཐུགས་ཡེ་ཤེས་རྡོ་རྗེའི་རང་བཞིན་དུ་བྱིན་གྱིས་བརླབས། །དབང་བཞི་
ཐོབ། གནས་ལུགས་རྫོགས་པ་ཆེན་པོའི་དོན་མངོན་དུ་གྱུར་ནས་ལྟ་དགོངས་
དང་ཏིང་འཛིན་རྣམ་པར་དག་པའི་ངང་ནས། ཨོཾ་ཨཱཧཱུྃ། ཞེས་བརྗོད། མཎྜལ་
རྒྱས་བསྡུས་གང་མོས་ཕུལ་ལ། ཨོཾ་ཨཱཿཧཱུྃ། །ངན་འགྲོའི་འཇིགས་པ་སྐྱོབ་མཛད་
པ། །དཀོན་མཆོག་གསུམ་ལ་སྐྱབས་སུ་མཆི། །ངེས་པའི་དོན་དུ་སེམས་བསྐྱེད་
ནས། །འགྲོ་ལ་ཕན་ཕྱིར་བླ་མ་བསྒོམ། །ཆོས་ཀྱི་དབྱིངས་ཀྱི་ཕོ་བྲང་ནས། སྐྱེ་
མེད་ བླ་ མ་ གཤེགས་ སུ་ གསོལ། །ལོངས་སྤྱོད་རྫོགས་སྐུའི་ ཕོ་བྲང་ནས། །
གསལ་དྲག་བླ་མ་གཤེགས་སུ་གསོལ། །སྤྲུལ་པ་སྐུ་ཡི་ཕོ་བྲང་ནས། །ཐུགས་
རྗེ་ཅན་རྣམས་གཤེགས་སུ་གསོལ། །འཇའ་དང་འོད་དུ་ཀྱི་ལི་ལི། །སྐུ་དང་ཐི་
ལེར་ཤིགས་སི་ཤིག །སྤྱི་གཙུག་ཉི་ཟླའི་གདན་སྟེང་དུ། བདག་དང་འགྱུར་མེད་
བརྟན་ པར་ བཞུགས། །ལུས་ ངག་ ཡིད་ གསུམ་ གུས་ཕྱག་ འཚལ། །ཕྱི་ནང་
གསང་གསུམ་མཆོད་པ་འབུལ། །སྐུ་གསུམ་ཐུགས་ཀྱི་ཉམས་ཆག་བཤགས། །
སྨིན་ གྲོལ་ དབང་ དང་གདམས་ པ་ ཞུ། །ཨོཾ། སྐུ་ སྐྱེ་ འཆི་མེད་ པ་ གསལ་ ལ་
དྭངས། །རྡོ་རྗེའི་སྐུ་ལ་གསོལ་བ་འདེབས། །ལུས་ལ་བདེ་བ་རྒྱས་པར་བྱིན་
གྱིས་རློབས། ། གསུང་ འགག་ པ་མེད་ པ་ ཆོས་ ཀྱི་ སྒྲ། །ཨཱ་ ལི་ ཀཱ་ ལི་ ལ་
-279-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གསོལ་ བ་ འདེབས། །དག་ ལ་ ནུས་ པ་ འབར་ བར་བྱིན་ གྱིས་ རློབས། །ཧཱུཾ།
ཐུགས་ཀ་དག་ཆེན་པོ་ཀུན་བཟང་ཀློང༌། །ཅིར་མི་དགོངས་ ལ་ གསོལ་ བ་
འདེབས། །ཆོས་ཉིད་ཟད་སར་འཁྱོལ་བར་བྱིན་གྱིས་རློབས། །ཞེས་པའི་རྗེས་
ལ། །ཨོཾ་ ཨཱཧཱུྃ། བླ་ མ་ རྡོ་ རྗེ་ འཛིན་པ་ ནི། ཁམས་ གསུམ་ འཁོར་ བའི་ གཉེན་
གཅིག་པུ། །འགྲོ་བ་མགོན་མེད་རྣམས་ཀྱི་སྐྱབས། །ཐར་པའི་ལམ་མཁན་ཆེན་
པོ་སྟེ། །མ་ རིག་ སེལ་ བའི་ སྒྲོན་མེ་ ལ། །མུན་ པའི་ ཚོགས་བདག་ སྐྱབས་ སུ་
མཆི། །འཁོར་ བ་ འདམ་ གྱི་ མཚོ་ ནང་ དུ། །བྱིང་ བ་ སྐྱབས་ མེད་ བདག་ ལ་
སྐྱོབས། །ཉོན་མོངས་མེ་ཡིས་གདུངས་པ་ལ། །ཐུགས་རྗེའི་ཆར་གྱིས་བསིལ་
བར་མཛོད། །ཐུགས་ ཀྱི་དཀྱིལ་འཁོར་བཟང་པོ་ དེར། །བདག་ནི་ ཡང་ དག་
གཞུག་ཏུ་གསོལ། །དབང་བསྐུར་བྱིན་གྱིས་བརླབ་ཏུ་གསོལ། ཆོས་ཀྱི་འཁོར་
ལོ་བསྐོར་དུ་གསོལ། །མྱ་ངན་མི་འདའ་གསོལ་བ་འདེབས། །དགེ་བ་བྱང་ཆུབ་
ཆེན་པོར་བསྔོ། །བདག་ནི་བསྐལ་པ་ཐོག་མེད་ནས། །གདོས་བཅས་ལུས་ཀྱིས་
བཅིངས་པ་ལ། །རྣམ་སྨིན་ཕུང་པོའི་རྒྱུད་དག་ནས། །འོད་གསལ་དྲི་མེད་ལུས་
ཐོབ་ མཛོད། །བདག་ ནི་ བསྐལ་ བ་ ཐོག་ མེད་ ནས། །བརྗོད་ པ་ ངག་
གིས་བཅིངས་བ་ལ། །སྨྲ་རྒྱུའི་ཞེན་པ་ རང་དག་ནས། །བརྗོད་མེད་ཆོས་ཉིད་
ངག་ཐོབ་མཛོད། །བདག་ནི་བསྐལ་པ་ཐོག་མེད་ནས། འཁྲུལ་རྟོག་སེམས་
ཀྱིས་བཅིངས་ པ་ལ། །འཕྲོ་འདུའི་ཞེན་པ་ རང་དག་ནས། །མི་རྟོག་ཡེ་ཤེས་
ཐུགས་ཐོབ་མཛོད། །བདག་ནི་བསྐལ་པ་ཐོག་མེད་ནས། །བྱ་བྱེད་འཁྲུལ་པས་
བཅིངས་པ་ལ། །ཚེ་འདིའི་ཞེན་པ་རང་དག་ནས། །བྱར་མེད་གནས་ལུགས་
དོན་ཐོབ་མཛོད། །བདག་ནི་བསྐལ་བ་ཐོག་མེད་ནས། །ཐ་མལ་སྣང་བས་
-280-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
བཅིངས་པ་ལ། །དབང་བཞིའི་ཞེན་པ་རང་དག་ནས། །རིག་པའི་རྩལ་དབང་
དོན་ ཐོབ་མཛོད། །བདག་ནི་བསྐལ་བ་ཐོག་མེད་ནས། །སྣོད་བཅུད་འཁྲུལ་
པས་བཅིངས་པ་ལ། །བསྐྱེད་རྫོགས་ཞེན་པར་ རང་དག་ནས། །སྣང་བཞིའི་
མཐར་ ཕྱིན་ དོན་ ཐོབ་ མཛོད། །བདག་ ནི་བསྐལ་ པ་ ཐོག་ མེད་ ནས། །
འབད་རྩོལ་དམིགས་པས་བཅིངས་པ་ལ། །རྒྱུ་འབྲས་ཞེན་པ་རང་དག་ནས། །
ལྷུན་གྲུབ་རང་ཆས་དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། །
ཡིན་མིན་མཐར་འཛིན་བཅིངས་པ་ལ། ལྟ་སྒོམ་ཞེན་པ་ རང་དག་ནས། །ཀ་
དག་ཆོས་ཟད་དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། ཡོད་
མེད་སྒྲོ་སྐུར་བཅིངས་པ་ལ། གྲུབ་མཐའི་ཞེན་པ་རང་དག་ནས། མཐའ་བྲལ་
སྙིང་ པོའི་ དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། །དམིགས་
མྱོང་འཛིན་པའི་བཅིངས་པ་ལ། །ཉམས་རྟོགས་ཞེན་པ་རང་དག་ནས། །ཆོས་
ཟད་གདོད་མའི་དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། །ཚེ་
འདིའི་འཁྲུལ་བས་བཅིངས་པ་ལ། །ཆགས་སྡང་ཞེན་པ་རང་དག་ནས། །ཅིས་
ཀྱང་དགོས་མེད་དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། །ལེ་
ལོ་རྟག་འཛིན་བཅིངས་པ་ལ། །སྙོམ་ལས་ཞེན་པ་ རང་དག་ནས། །སྒྲུབ་ལ་
བརྩོན་ པའི་ དོན་ ཐོབ་མཛོད། །བདག་ ནི་ བསྐལ་ པ་ ཐོག་མེད་ནས། །རྣམ་
གཡེངས་འདུ་འཛིས་བཅིངས་པ་ལ། །འཁྲུལ་སྣང་ཞེན་པ་རང་དག་ནས། འཆི་
བ་རྗེས་དྲན་དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། །བར་དོའི་
འཁྲུལ་པས་བཅིང་པ་ལ། །སྐྱེ་གཉིས་ཞེན་པ་རང་དག་ནས། །ཆོས་ཉིད་འོད་
གསལ་དོན་ཐོབ་མཛོད། །བདག་ནི་བསྐལ་བ་ཐོག་མེད་ནས། །འགྲོ་དྲུག་སྐྱེ་
-281-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བས་བཅིངས་པ་ལ། །གཟུང་འཛིན་ཞེན་པ་རང་དག་ནས། །རང་བཞིན་སྤྲུལ་
སྐུའི་དོན་ཐོབ་མཛོད། །བདག་ནི་བསྐལ་བ་ཐོག་མེད་ནས། །རྣམ་དཔྱོད་དུས་
ཀྱིས་བཅིངས་པ་ལ། །སོསོའི་འབད་རྩོལ་རང་དག་ནས། །རང་བྱུང་ཡེ་ཤེས་
དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། །རྐྱེན་ངན་བར་ཆད་
བཅིངས་པ་ལ། །ནད་གདོན་སྡིག་སྒྲིབ་རང་དག་ནས། །བདེ་ཆེན་ཡེ་ཤེས་དོན་
ཐོབ་ མཛོད། །བདག་ ནི་ བསྐལ་ པ་ ཐོག་ མེད་ ནས། །རང་ རྒྱུད་ ཆོས་ ཀྱིས་
བཅིངས་པ་ལ། །ཆོས་བརྒྱད་ཞེན་པ་རང་དག་ནས། །ཆོས་ཟད་བློ་འདས་དོན་
ཐོབ་མཛོད། །བདག་ནི་བསྐལ་པ་ཐོག་མེད་ནས། །དོན་མེད་བྱ་བས་བཅིངས་
པ་ལ། །འབད་རྩོལ་ ཞེན་པ་རང་ དག་ནས། །ཉིན་མཚན་ཆོས་ཀྱི་དོན་ཐོབ་
མཛོད། །བདག་ ནི་ བསྐལ་ པ་ཐོག་ མེད་ ནས། ཁམས་ གསུམ་ འཁོར་བས་
བཅས་ བཅིངས་ པ་ལ། །བག་ ཆགས་ ཞེན་པ་ རང་ དག་ནས། །རྫོགས་ པའི་
སངས་ རྒྱས་ དོན་ ཐོབ་ མཛོད། །བདག་ ནི་ བསྐལ་པ་ ཐོག་ མེད་ནས། །ཐེག་
དམན་འཛིན་པས་བཅིངས་པ་ལ། །རང་དོན་ཞེན་པ་རང་དག་ནས། །གཞན་
དོན་མཐར་ཡས་དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། །གཞི་
ལམ་འབྲས་བུས་བཅིངས་པ་ལ། །ཐེག་དགུའི་ཞེན་པ་རང་དག་ནས། །རྫོགས་
པ་ཆེན་པོའི་དོན་ཐོབ་མཛོད། །བདག་ནི་བསྐལ་པ་ཐོག་མེད་ནས། །གང་དང་
གང་གིས་བཅིངས་པ་རྣམས། །སྤང་བླང་ཞེན་པ་རང་དག་ནས། །ཆོས་སྐུ་ཀུན་
བཟང་དོན་ཐོབ་མཛོད། །ཅེས་གསོལ་བ་བཏབ་པས། །བདག་དང་སེམས་ཅན་
ཐམས་ཅད་ཀྱི་སྡིག་སྒྲིབ་ཐམས་ཅད་དུས་གཅིག་ལ་དག་ནས། དབང་དང་བྱིན་
རླབས་དུས་གཅིག་ལ་ཐོབ་སྟེ། རང་བབས་རྫོགས་པ་ཆེན་པོའི་ངང་ལ་བླ་མའི་
-282-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ། །
ཐུགས་དགོངས་དང་དབྱེར་མེད་པར་སེམས་ཁོང་གློད་ལ་བཞག་གོ །གལ་ཏེ་
བླ་མ་དང་མཆེད་ལ་བསྟེན་པའི་དམ་ཚིག་ཉམས་ཆག་གང་ཞིག་ཡོད་ན་དེ་ཉིད་
སྤྱི་བོར་བསྒོམས་ལ། སྔར་བཞིན་གསོལ་བ་བཏབ་པའི་རྗེས་ལ་འགྱོད་སེམས་
འཆི་མ་འཁྲུག་པ་ཙམ་དུ་བསྐྱེད་ལ། ཀྱེ་ཀྱེ་བླ་མ་རིན་པོ་ཆེ། །བདག་ལ་རེ་ས་
གཞན་ན་མེད། །མགོན་མེད་བདག་གི་སྐྱབས་མཛད་ལ། །ཐུགས་ རྗེའི་སྤྱན་
གྱིས་ གཟིགས་ སུ་ གསོལ། །བདག་ ནི་མི་ ཤེས་ གཏི་ མུག་ པས། །མ་ རིག་
འཐིབས་པོའི་བདུད་ཀྱིས་ནོན། །མགོན་པོ་ཁྱེད་དང་ཁྱེད་ཀྱི་སྲས། །རྡོ་རྗེ་སྤུན་
ལ་ སོགས་ པ་ ལ། །བརྙས་ ཤི་ མ་ དད་ སེམས་ ལ་ སོགས། །རྩ་བ་ ཡན་ ལག་
ཉམས་ཆག་དང༌། །སྡོམ་པ་གསུམ་དང་འགལ་བ་ཀུན། །གནོང་འགྱོད་ཆེན་
པོས་དུས་འདིར་བཤགས། །སྐད་ཅིག་ཉིད་ལ་བྱང་བར་མཛོད། །ཀྱེ་མ་འཁོར་
བ་ཐོག་མེད་ནས། །མ་འཚལ་བཞིན་དུ་སྡིག་བགྱིས་པས། །སྔར་ཡང་འཁོར་
བར་རབ་ཏུ་འཁྱམས། ད་ཡང་འཁྱམས་པར་འགྱུར་བ་ལ། །སྐྱབས་དང་སྐྱོབ་
པ་མཛད་དུ་གསོལ། །འདི་ལྟར་མི་ཤེས་བྱིས་པ་ལ། །སྐྱོན་གྱུར་མཐོང་ཚེ་ལྷག་
པར་ཡང་། །ཐུགས་རྗེས་གཟིགས་ལ་འཇུག་པར་རིགས། །འདི་ལྟར་འཇིག་
རྟེན་ཕལ་པ་ཡང་། །བུ་ཡིས་ཉེས་པ་གང་བགྱིས་པ། ཕ་ཡིས་སེལ་ཞིང་སྐྱོང་ལ་
གཟིགས། །ཐུགས་རྗེ་མངའ་བ་འགྲོ་བའི་ཡབ། །བདག་ཅག་འགྲོ་དྲུག་སེམས་
ཅན་ གྱི། །དོན་ དུ་ དང་ པོ་ ཐུགས་ བསྐྱེད་ནས། །ཕན་ པར་མཛད་ཅེས་ དམ་
བཅས་ན། །དུས་འདིར་སྔོན་གྱི་དམ་ཚིག་དགོངས། །བདག་ཅག་འཁྲུལ་པའི་
སེམས་ཅན་ལ། །དགོངས་ནས་ཐུགས་རྗེས་མི་འཛིན་ན། ཁྱེད་ཀྱི་ཕྲིན་ལས་
གདུལ་བྱ་ལ། །ཕན་ཞེས་གྲགས་པ་ཇི་ལྟར་རུང་། །སྔོན་གྱི་རྒྱལ་བ་གྲངས་མེད་
-283-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཀྱང༌། །བདག་ཅག་སྤངས་ནས་ཐར་པར་གཤེགས། །ཉན་ཐོས་རང་སངས་
རྒྱས་རྣམས་ ཀྱང༌ ། །གཅིག་པུར་ ཞི་ ལ་ རབ་ཏུ་ གཞོལ། ཁྱོད་ ཀྱང་ དེ་ ལྟར་
གཤེགས་ མཛད་ དམ། །ཕྱོགས་ བཅུའི་ རྒྱལ་ བ་ ཐམས་ ཅད་ ཀྱིས། ཁྱེད་ ལ་
བསྐུལ་ནས་བདག་ཅག་གི །དོན་དུ་བླ་མར་རྣམ་སྤྲུལ་ན། །ཁྱོད་ཀྱིས་བདག་
ཅག་འདོར་ཕོད་དམ། །འཇིགས་སེར་སྐྱེལ་མས་བསླུས་པ་བཞིན། ཁྱོད་ཀྱིས་
བདག་ཅག་བསླུ་མཛད་དམ། །དེ་ལྟ་ན་ཡང་རང་གི་ལས། །རྣམ་པར་སྨིན་ཅེས་
དགོངས་མཛད་ན། །ལས་དང་བྲལ་བ་དེ་དག་ལ། །ཐུགས་རྗེས་དགོངས་ཀྱང་
ཅི་ཞིག་འཚལ། །ཤ་ཟ་རྣམས་ཀྱང་མཆོད་སྦྱིན་དང༌། །བདེན་པའི་ཚིག་ནི་
བརྗོད་མ་ཐག །སྔོན་གྱི་ཁྲོ་བ་འདོར་བགྱིད་ན། ཁྱོད་ནི་བརྩེ་ཆེན་འགྲོ་བའི་
ཡབ། །ཉེས་པ་བཤགས་པ་ཅིས་མི་དགོངས། །ཡིད་བཞིན་ནོར་བུ་རིན་ཆེན་
ཀྱང་། །གསོལ་བ་བཏབ་ནས་ དགོས་རྒུ་ སྦྱིན། ཁྱེད་ནི་བརྩེ་ ཆེན་ ཐབས་ ལ་
མཁས། །ཅི་ སླད་རེ་བ་སྐོང་མི་ མཛད། །ཀྱེ་མ་མགོན་པོ་ཐུགས་ རྗེ་ཅན། །
བདག་ནི་སྡིག་ཀུན་མ་བྱང་བར། །སྐྱེ་བ་གཞན་དུ་སོང་གྱུར་ན། །དམྱལ་མེ་
བཟོད་ དཀས་ ཡུན་ རིང་ བསྲེག །དེ་ ལྟར་ གྱུར་ ཀྱང་ མི་ སྐྱོབ་ན། །སྙིང་ རྗེའི་
བདག་ཉིད་ཇི་ལྟར་ལགས། །ཀྱེ་མ་ཀྱི་ཧུད་བདག་གི་སྡིག །མ་ལུས་བྱང་བར་
མཛད་དུ་གསོལ། །སྐད་ཅིག་ཉིད་ལ་ཐུགས་རྗེས་དགོངས། །བདག་ལ་དབང་
བསྐུར་བྱིན་གྱིས་རློབས། །མཆོག་དང་ཐུན་མོང་དངོས་གྲུབ་སྩོལ། །བགེགས་
དང་ལོག་འདྲེན་བར་ཆད་སོལ། །ཚེ་འདིར་བསམ་པ་ཀུན་འགྲུབ་ཅིང་། །ཉིན་
མཚན་ཆོས་ཀྱིས་འདའ་བ་དང་། །དུས་མིན་འཆི་བ་བཟློག་པ་དང་། །འཆི་ཁར་
གནད་གཅོད་མེད་པ་དང༌། །བར་དོའི་འོད་གསལ་འབྱོངས་པ་དང་། །མཁའ་
-284-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
སྤྱོད་ གནས་ སུ་ འཁྲིད་པ་ མཛོད། །ཅེས་ གདུང་ བའི་ གསོལ་ བ་ བཏབ་ པས་
བདག་གི་ཉམས་ཆག་བསྐངས་ནས་ཤིན་ཏུ་དགྱེས་པར་བསམ་མོ། །འདི་ནི་
འགལ་འཁྲུལ་དང་འགྱོད་ཚངས་སྤྱོད་པའི་རྒྱལ་པོ་སྟེ། །ཉིན་མཚན་དུ་ཉམས་
སུ་བླངས་པས་དེ་མ་ཐག་ཏུ་སྒྲིབ་པ་བྱང་བའི་རྟགས་འབྱུང་བར་ངེས་སོ། །དེ་
ནས་བརྒྱུད་པའི་གསོལ་འདེབས་གང་རུང་བ་ཞིག་དབྱངས་སུ་བཏངས་པའི་
རྗེས་ ལ་ དར་ ཅིག་ ལུས་ སེམས་ཁོང་ གློད་དེ། རང་བཞིན་བབས་ ཀྱི་བསམ་
གཏན་ལ་དར་ཅིག་མཉམ་པར་བཞག་ནས། ན་མོ་རྩ་བ་དང་བརྒྱུད་པར་བཅས་
པའི་བླ་མ་དམ་པ་རྣམས་དང༌། ཡི་དམ་དཀྱིལ་འཁོར་གྱི་ལྷ་ཚོགས་དཔའ་བོ་
དང༌ རྣལ་ འབྱོར་ མའི་ ཚོགས་ ཁྱོད་ རྣམས་ ལ་ མཁྱེན་ པའི་ ཡེ་ ཤེས། བརྩེ་
བའི་ཐུགས་རྗེ། མཛད་པའི་ཕྲིན་ལས། སྐྱོབ་པའི་ནུས་མཐུ། སྦྱིན་པའི་དངོས་
གྲུབ། འཕགས་ པའི་ བདེན་ ཚིག་ ལ་ སོགས་ པ་ དཔག་ཏུ་ མེད་པ་ མངའ་ བ་
ལགས་པས། བདག་ཅག་གིས་ཐར་པ་དམ་པའི་ཆོས་སྒྲུབ་པ་ལ་བདུད་དང་
བར་དུ་གཅོད་པ་མི་འབྱུང་ཞིང་། ལྟ་བ་དང༌། སྒོམ་པ་དང༌། སྤྱོད་པ་ལ་སོགས་
པ་རྣལ་འབྱོར་དུ་བྱ་བའི་ཡོན་ཏན་ཐམས་ཅད་གོང་ནས་གོང་དུ་འཕེལ་ཏེ་མྱུར་
དུ་བླ་ན་མེད་པའི་བྱང་ཆུབ་ཐོབ་པར་མཛད་དུ་གསོལ། ཚེ་འདི་ཉིད་དུའང་ནད་
དང་། གདོན་དང་། བགེགས་དང་བར་དུ་གཅོད་པ་ལ་སོགས་པ་དམ་པའི་ཆོས་
སྒྲུབ་པ་ལ་རྐྱེན་ཕྱི་ནང་གི་ཉེ་བར་འཚེ་བ་དང་གནོད་པ་ཐམས་ཅད་མི་འབྱུང་
བར་མཛད་དུ་གསོལ། །བཟའ་བ་དང༌། བཏུང་བ་དང༌། གནས་དང༌། གོས་
དང༌། ལོངས་སྤྱོད་ལ་སོགས་པ་གང་གིས་ཀྱང་འབྲེལ་བ་དང་ཕོངས་པ་མེད་
ཅིང་བདོག་པ་ཐམས་ཅད་ཀྱིས་བླ་མ་དང་རྣལ་འབྱོར་གྱི་དབང་ཕྱུག་རྣམས་
-285-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
མཆོད་པ་ལ་ཡིད་བཞིན་གྱི་ནོར་བུ་ལྟར་ལྷུན་གྱིས་གྲུབ་པར་མཛད་དུ་གསོལ།
དཔའ་བོ་དང་རྣལ་འབྱོར་མའི་ཚོགས་རྣམས་འདུ་ཞིང་དངོས་གྲུབ་ཐམས་
ཅད་ཆར་བཞིན་དུ་འབབ་པས། འདོད་རྒུའི་རེ་བ་ཐམས་ཅད་ཡིད་བཞིན་དུ་
འགྲུབ་ཅིང་། མཁའ་འགྲོ་དམ་ཅན་རྒྱ་མཚོའི་ཚོགས་རྣམས་འདུ་བས་ཕྲིན་ལས་
རྣམ་པ་བཞི་ལྷུན་གྱིས་གྲུབ་པར་མཛད་དུ་གསོལ། རང་བཞིན་རྫོགས་པ་ཆེན་
པོའི་དོན་མངོན་དུ་གྱུར་ནས་འབད་པ་དང་རྩོལ་བ་མེད་པར། ལུས་དང༌། ངག་
དང༌། ཡིད་ཀྱི་བྱ་བ་དང༌། བརྗོད་པ་དང༌། སེམས་པ་དང༌། སྣང་བ་ཐམས་
ཅད་ཆོས་ཉིད་ཀྱི་རོལ་པར་ཤར་ཏེ། རྒྱུན་གྱི་ཏིང་ངེ་འཛིན་དང་། མི་བརྗེད་པའི་
གཟུངས་དང༌། ཐོགས་པ་མེད་པའི་ཤེས་རབ་དང༌། རྣམ་པར་གྲོལ་བའི་ཡེ་
ཤེས་དང་། ཆུ་བོ་ལྟ་བུ་སྤོབས་པ་དང་། རྡོ་རྗེ་ལྟ་བུའི་ཚེ་དང་། ལྷུན་གྱིས་གྲུབ་
པའི་ཕྲིན་ལས་དང༌། བསམ་གྱིས་མི་ཁྱབ་པའི་སྟོབས་དང༌། དཔག་ཏུ་མེད་
པའི་རྫུ་འཕྲུལ་དང་། ཟད་མི་ཤེས་པའི་ཆོས་ཀྱི་མཛོད་དམ་པ་ལ་དབང་བསྒྱུར་
བར་མཛད་དུ་གསོལ། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་གསང་
བ་བླ་ན་མེད་པ་མངོན་དུ་གྱུར་ནས། ཆོས་ཐམས་ཅད་རང་བཞིན་གྱིས་འོད་
གསལ་བའི་དཀྱིལ་འཁོར་དུ་སྐུ་དང་ཡེ་ཤེས་འདུ་འབྲལ་མེད་པའི་དབྱིངས་
ལ་སྣང་བ་བཞིའི་དོན་མཐར་ཕྱིན་ཏེ། སྐྱེ་བ་དང་འཇུག་པ་ལ་རང་དབང་ཐོབ་
ནས། འཕོ་བ་ཆེན་པོའི་ལུས་འགྲུབ་པར་མཛད་དུ་གསོལ། དེ་ལྟར་མ་གྱུར་གྱི་
བར་དུ་ཡང་ཚེ་འདིའི་རྣམ་པར་གཡེང་བ་དང་འཇིག་རྟེན་ཆོས་བརྒྱད་ལ་སོགས་
པ་ཚུལ་བཞིན་མ་ཡིན་པའི་ཕྱོགས་སུ་སྐད་ཅིག་ཙམ་ཡང་མི་འབྲང་ཞིང་།
བསླབ་པ་གསུམ་དང་མང་དུ་ཐོས་པ་རྒྱ་མཚོའི་མཛོད་འཛིན་པས་བླ་མ་དམ་པ་
-286-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
རྣམས་མཉེས་པར་བྱེད་ཅིང་ཟབ་པ་རྒྱ་ཆེ་བའི་ཆོས་ཀྱི་དེ་ཁོ་ན་ཉིད་རྟོགས་ནས་
སྒྲུབ་པ་ནན་ཏན་སྙིང་པོར་བྱས་ཏེ། མཆོག་དང་ཐུན་མོང་གི་དངོས་གྲུབ་ཐོབ་
ནས་ཉིན་མཚན་རྟག་ཏུ་ཆོས་ཀྱིས་འདའ་ཞིང་། བསྡུ་བ་བཞིས་སེམས་ཅན་གྱི་
དོན་བྱེད་པ་ལ་སྐྱོ་ངལ་དང་ཕྱོགས་རིས་མེད་པར་མཛད་དུ་གསོལ། འཆི་ཁར་
ཡང་གནད་གཅོད་ཀྱི་སྡུག་བསྔལ་དང༌། རྐྱེན་ངན་པའི་མཚམས་སྦྱོར་བ་མེད་
ཅིང་ཟབ་མོའི་དོན་མངོན་དུ་གྱུར་ནས་དགའ་བ་དང་བཅས། སྤྲོ་བ་དང་བཅས་
པས། བླ་མ་ཡི་ དམ་མཁའ་འགྲོའི་ཚོགས་ཀྱིས་མདུན་བསུས་ནས་གདོད་མའི་
དབྱིངས་སུ་ཁྲིད་ཅིང་ངོ་མཚར་བའི་ལྟས་དང་བཅས་པས་འགྲོ་བ་ཐམས་ཅད་
ཡོངས་སུ་འདུལ་བར་མཛད་དུ་གསོལ། བར་དོར་ཡང་ཆོས་ཉིད་ཀྱི་དོན་མངོན་
དུ་གྱུར་ནས་སྲིད་པ་བར་དོའི་གཡང་ས་མི་མཐོང་ཞིང་། ལྷུན་གྲུབ་རིན་པོ་ཆེའི་
སྦུབས་ལ་བརྟན་པ་མཐར་ཕྱིན་པར་མཛད་དུ་གསོལ་ལོ། །གལ་ཏེ་སྣང་བའི་
སྤྱོད་ཡུལ་གཞན་དུ་གྱུར་ན་ཡང༌། འགྲོ་དྲུག་འཁྲུལ་པའི་མངལ་སྒོ་བཅད་དེ།
རང་བཞིན་སྤྲུལ་པ་སྐུའི་ཞིང་ཁམས་བགྲོད་ནས་ཐོག་མའི་མགོན་པོ་ཀུན་ཏུ་
བཟང་པོ་དང་དབྱེ་བ་མེད་པའི་ས་ལ་ལྷུན་གྱིས་གྲུབ་པར་མཛད་དུ་གསོལ།
དགོངས་སྦྱོང་རྒྱ་མཚོ་གདེང་དུ་མ་གྱུར་པས་སྲིད་པ་གཞན་དུ་ཕྱོགས་པར་གྱུར་
ན་ཡང་། མཐོ་རིས་ཀྱི་ཡོན་ཏན་ཁྱད་པར་ཅན་གྱི་ལུས་ཐོབ་ནས་སྐྱེས་མ་ཐག་
ཏུ་ཆོས་དང་འཕྲད་དོ། །ཚུལ་བཞིན་སྤྱོད་པའི་རང་དབང་འབྱོར་པས་བླ་མ་དམ་
པ་རྣམས་མཉེས་པར་བྱེད་ཅིང་། ཚུལ་ཁྲིམས་དང་ཏིང་ངེ་འཛིན་དང་ཤེས་རབ་
ཀྱི་ཕུང་པོ་ཡོངས་སུ་འཛིན་པས། ཆོས་ཀྱི་ཕུང་པོ་མཐའ་དག་རྗེས་སུ་སློབ་ཅིང་།
སྒྲུབ་པ་ལ་ནན་ཏན་སྙིང་པོར་བྱེད་པས་བླ་ན་མེད་པའི་བདུད་རྩི་ཐོབ་སྟེ།
-287-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གསང་སྔགས་ཀྱི་དམ་པ་དེ་ཁོ་ན་ཉིད་ཀྱི་དངོས་གྲུབ་བརྙེས་ནས། ཚེ་འདིར་
ཀུན་ཏུ་བཟང་པོ་བྱང་ཆུབ་མཆོག་གི་གོ་འཕང་ཐོབ་པར་མཛད་དུ་གསོལ། །
ཞེས་གསོལ་བ་གདབ་བོ། །
དེ་ནས་ཐོ་རངས་ཀྱི་ཐུན་དངོས་གཞི་ལ་ཐབས་ཀྱི་རིག་པ་གཅུན་ལ་
རྫོགས་པ་ཆེན་པོའི་དོན་ལ་མཉམ་པར་བཞག་ནས། རྗེས་ལ་སྤྱི་གཙུག་གི་བླ་
མ་རང་ལ་ཐིམ་སྟེ། བདག་དང་བླ་མ་དབྱེར་མེད་ཀྱི་ངང་ལ་དར་ཅིག་བཞག །
དེས་ནི་ལྟ་དགོངས་དང་ བྱིན་རླབས་དངོས་སུ་འཇུག་པའི་ དགོས་ པ་ ཡོད་
དོ། །ཡང་བླ་མ་སྟེང་གི་ནམ་མཁར་བསམས་ལ། རང་ཉིད་འོད་ལྔའི་གོང་བུར་
འབར་བ་ཡང་འཕར། བླ་མའི་ཐུགས་ཀར་ཐིམ་པས་ཇེ་མཐོར་སོང་བ་ལས་
རང་ཡལ་ཏེ་ཅི་ཡང་ཡིད་ལ་མི་བྱེད་པའི་རང་ལ་དར་ཅིག་བཞག་གོ །དེས་ནི་
རིག་པའི་དྭངས་ཐོན་ནས་ཆོས་སྐུར་ངང་མལ་དུ་གནས། འཕོ་བའི་ལམ་བྱང་
ནས་བར་ངོ་གཡང་ས་ཆོད། ལུས་རྒྱ་གྲོལ་བ་དང་རྣམ་པར་གྲོལ་བ་དུས་མཉམ་
དུ་བྱེད་དེ། དེ་ནས། རང་བཞིན་དག་པའི་དགེ་བ་འདིས། །འཁོར་བ་ངན་སོང་
དོང་སྤྲུགས་ཏེ། སྲིད་ན་འགའ་ཡང་མི་གནས་པར། །ཐམས་ཅད་སངས་རྒྱས་
ཐོབ་པར་ཤོག །སངས་རྒྱས་བསྟན་པ་དར་ཞིང་རྒྱས་པར་ཤོག །སེམས་ཅན་
ཐམས་ཅད་བདེ་ཞིང་སྐྱིད་པར་ཤོག །ཉིན་དང་མཚན་མོ་ཆོས་ལ་སྤྱོད་པར་
ཤོག །བདག་གཞན་དོན་གཉིས་ལྷུན་གྱིས་གྲུབ་པར་ཤོག །རྒྱལ་བའི་དཀྱིལ་
འཁོར་བཟང་ཞི་དགའ་བ་དེར། །པདྨ་དམ་པ་ཤིན་ཏུ་མཛེས་ལས་སྐྱེས། །སྣང་
བ་མཐའ་ ཡས་ རྒྱལ་ བས་ མངོན་སུམ་དུ། །ལུང་ བསྟན་ པ་ ཡང་ བདག་གིས་
དེར་ཐོབ་ཤོག །འབྱུང་ པོ་ གང་ དག་འདིར་ནི་ལྷགས་ གྱུར་ ཏེ། །སའམ་འོན་
-288-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཏེ་བར་སྣང་འཁོད་ཀྱང་རུང༌། །སྐྱེ་རྒུ་རྣམས་ལ་རྟག་ཏུ་བྱམས་བྱེད་ཅིང༌། །ཉིན་
དང་ མཚན་ དུ་ ཆོས་ ལ་ སྤྱོད་ པར་ ཤོག །ཉིན་ མོ་ བདེ་ ལེགས་ མཚན་ བདེ་
ལེགས། །ཉི་མའི་གུང་ལ་བདེ་ལེགས་ཤིང༌། །ཉིན་མཚན་རྟག་ཏུ་བདེ་ལེགས་
པ། །དཀོན་མཆོག་གསུམ་གྱི་བཀྲ་ཤིས་ཤོག །སངས་རྒྱས་སྐུ་གསུམ་བརྙེས་
པའི་བྱིན་རླབས་དང༌། །ཆོས་ཉིད་མི་འགྱུར་བདེན་པའི་བྱིན་རླབས་དང༌། །
དགེ་འདུན་མི་ཕྱེད་འདུན་པའི་བྱིན་རླབས་ཀྱིས། །ཇི་ལྟར་བསྔོས་བཞིན་སྨོན་
ལམ་འགྲུབ་པར་ཤོག །ཅེས་བསྔོས་ལ། །ཆོས་ཐམས་ཅད་རྨི་ལམ་སྒྱུ་མ་ཙམ་
དུ་ཤེས་པས་སྟན་ལས་ལངས་པར་བྱའོ། །ཚུལ་འདི་ལམ་ཟབ་བླ་མའི་རྣལ་
འབྱོར་ཞེས་བྱ་བ་བྱིན་རླབས་ཐམས་ཅད་ཀྱི་རྩ་བ་ཡིན་ནོ། །ཆོས་སྤྱོད་ལམ་གྱི་
རིམ་པ་ལས་ཐོ་རངས་ཀྱི་རྣལ་འབྱོར་བསྟན་པའོ། །
དེ་ནས་སྔ་གོང་གི་རྣལ་འབྱོར་ནི། །ནམ་གྱི་མཐའ་བཏེགས་པ་དང་ཡི་གེ་
བརྒྱ་པའི་ཆུས་ཁྲུས་བྱས་ཏེ། དཀོན་མཆོག་གསུམ་གྱི་དྲུང་དུ་དངོས་སམ་ཡིད་
ཀྱི། །མཆོད་པ་བཤམས་ལ། རང་གི་ལུས་དཔག་ཏུ་མེད་པར་སྤྲུལ་པ་རྣམས་
ཀྱིས་ཡན་ལག་མ་ལྔ་ས་ལ་བཏུད་པའི་ཚུལ་གྱིས། ན་མོ། བདེ་གཤེགས་སྙིང་
པོས་འགྲོ་ཀུན་ཡོངས་ལ་ཁྱབ། །སེམས་ནི་རྒྱ་ཆེན་མཆོག་ཏུ་རབ་བསྐྱེད་དོ། །
འགྲོ་བ་འདི་དག་མ་ལུས་སངས་རྒྱས་རྒྱུ། །འདི་ན་སྣོད་མིན་སེམས་ཅན་གང་
ཡང་ མེད། །བཞེངས་ཤིག་བཞེངས་ཤིག་ སྟོབས་བཅུ་མངའ་བའི་ལྷ། །དུས་
ལས་ མི་ འདའ་ ཐུགས་ རྗེའི་དབང་ གིས་ ན། །སེམས་ ཅན་ དོན་ ལ་ དགོངས་
པའི་དཀོན་མཆོག་གསུམ། །ཡིད་ཀྱིས་སྤྲུལ་ཞིང་བཤམས་པའི་གནས་འདིར་
རུ། །རྒྱལ་བ་འཁོར་བཅས་མ་ལུས་གཤེགས་སུ་གསོལ། །ཨོཾ་བཛྲ་ས་མ་ཡ་ཛ༔
-289-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཨོཾ་བཛྲ་ས་མ་ཡ་ཧཱུཾ། ཨགྷཾ་པཱཏྱཾ། པུ། དྷུ་པེ། ཨཱ་ལོ་ཀེ། གནྡྷེ། ནེ་ཝི་དྱེ། ཤཔྟ་
ཨཱཧཱུྃ། ན་མོ། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་
ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །བླ་
མའི་སྐུ་ནི་རྡོ་རྗེའི་སྐུ། །མཛེས་ཤིང་བལྟ་བས་ཆོག་མི་ཤེས། །བསམ་གྱིས་མི་
ཁྱབ་ཡོན་ཏན་ལྡན། །བླ་མའི་སྐུ་ལ་ཕྱག་འཚལ་ལོ། །བླ་མའི་གསུང་ནི་ཚངས་
པའི་གསུང་། །འགག་མེད་སེང་གེའི་སྒྲ་དང་ལྡན། །མུ་སྟེགས་ རིགས་རྣམས་
སྐྲག་མཛད་པ། །བླ་མའི་གསུང་ལ་ཕྱག་འཚལ་ལོ། །བླ་མའི་ཐུགས་ནི་ནམ་
མཁའི་ཐུགས། །བདེ་གསལ་མི་རྟོག་སྟོང་པའི་ངང༌། །རྣམ་ཐར་གསུམ་ལ་
ལེགས་གནས་པ། །བླ་མའི་ཐུགས་ལ་ཕྱག་འཚལ་ལོ། །གང་གི་དྲིན་གྱིས་བདེ་
ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་
རྗེ་ཅན་ཞབས་པད་ལ་འདུད། །གང་གིས་འཁོར་བའི་ཉེས་པ་དག །དྲན་པ་
ཙམ་གྱིས་འཇོམས་མཛད་ཅིང་། །བླ་མེད་བྱང་ཆུབ་ཐོབ་མཛད་པ། །བླ་མའི་
ཞབས་ ལ་ ཕྱག་ འཚལ་ ལོ། །མགོན་པོ་ཐུགས་ རྗེ་ ཆེ་ ལྡན་ པ། །ཐམས་ཅད་
མཁྱེན་ པ་ སྟོན་ པ་པོ། །བསོད་ནམས་ཡེ་ཤེས་ རྒྱ་ མཚོའི་ཞིང༌། །དེ་བཞིན་
གཤེགས་ལ་ཕྱག་འཚལ་ལོ། །དག་པ་འདོད་ཆགས་བྲལ་བའི་རྒྱུ། །དགེ་བས་
ངན་སོང་ལས་སྒྲོལ་ཞིང་། །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་
ལ་ཕྱག་འཚལ་ལོ། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་
རབ་ཏུ་གུས། །ཞིང་གི་དམ་པ་ཡོན་ཏན་ཞིང་། །དགེ་འདུན་ལ་ཡང་ཕྱག་འཚལ་
ལོ། །སྟོན་པ་བླ་མེད་སངས་རྒྱས་རིན་པོ་ཆེ། །སྐྱོབ་པ་བླ་མེད་དམ་ཆོས་རིན་པོ་
ཆེ། །འདྲེན་པ་བླ་མེད་དགེ་འདུན་རིན་པོ་ཆེ། །བླ་མེད་དཀོན་མཆོག་གསུམ་ལ་
-290-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཕྱག་འཚལ་ལོ། །སངས་རྒྱས་གཙོ་ལ་ཕྱག་འཚལ་ལོ། །སྐྱོབ་པའི་ཆོས་ལ་ཕྱག་
འཚལ་ལོ། །དགེ་འདུན་སྡེ་ལ་ཕྱག་འཚལ་ལོ། །གསུམ་ལ་རྟག་ཏུ་གུས་ཕྱག་
འཚལ། །ཚོགས་ཆེན་གཉིས་རྫོགས་མཁྱེན་གཉིས་སྐུ་གསུམ་གྲུབ། །རྣམ་རྟོག་
མི་མངའ་ཅིར་ཡང་ས་ལེར་མཁྱེན། །ཆོས་སྐུ་མཁའ་འདྲ་གཟུགས་སྐུ་མཛེས་
སྐུར་ལྡན། །སངས་རྒྱས་དཔག་བསམ་འདྲ་ལ་ཕྱག་འཚལ་ལོ། །ཆོས་ཉིད་རྒྱུ་
མཐུན་གསུང་རབ་བཅུ་གཉིས་དང༌། །ཆོས་ལ་སྐྱེ་འགག་མེད་ཅིང་སྤྲོས་ལས་
དབེན། །དེ་ལ་དམིགས་ཏེ་ཡོན་ཏན་ཀུན་འགྲུབ་པ། །ལེགས་བསྒྱུར་དམ་པའི་
ཆོས་ལ་ཕྱག་འཚལ་ལོ། །ཉོན་མོངས་སྒྲིབ་དང་ཤེས་བྱའི་སྒྲིབ་པ་དག །གཉེན་
པོས་རིམ་པར་གསལ་ནས་སངས་རྒྱས་སར། །སེམས་ཅན་དོན་མཛད་སངས་
རྒྱས་ཞིང་སྦྱོང་བ། །འཕགས་པའི་དགེ་འདུན་ཚོགས་ལ་ཕྱག་འཚལ་ལོ། །མི་
མཆོག་འདུལ་བ་ཁ་ལོ་སྒྱུར་མཛད་ཅིང་། །ཀུན་སྦྱོར་འཆིང་བ་གཅོད་མཛད་དེ་
བཞིན་ གཤེགས། ། དབང་ པོ་ ཞི་ དང༌ ཉེར་ ཞི་ ཞི་ ལ་ མཁས། །མཉན་ ཡོད་
བཞུགས་པ་དེ་ལ་ཕྱག་འཚལ་ལོ། །སྟོབས་བཅུའི་ཏིང་འཛིན་ཡེ་ཤེས་མཆེ་བ་
ཅན། །གང་ གིས་སྐྱེ་བའི་ རང་བཞིན་གཟེབ་བྲལ་ནས། །མྱ་ངན་འདས་ཤིང་
འབྲོག་དགོན་བཞུགས་གྱུར་པའི། །སྟོན་པ་གླང་པོ་དེ་ལ་ཕྱག་འཚལ་ལོ། །
མཚན་མཆོག་ལྡན་པ་དྲི་མེད་ཟླ་བའི་ཞལ། །གསེར་མདོག་འདྲ་བ་ཁྱེད་ལ་ཕྱག་
འཚལ་ལོ། །རྡུལ་བྲལ་ཁྱོད་འདྲ་སྲིད་པ་གསུམ་མ་མཆིས། །མཉམ་མེད་མཁྱེན་
ཅན་ཁྱེད་ལ་ཕྱག་འཚལ་ལོ། །གང་ལ་སེམས་བསྐྱེད་དམ་པ་རིན་པོ་ཆེ། །སྐྱེས་
པ་དེ་ཡི་སྐུ་ལ་ཕྱག་འཚལ་ལོ། །གང་ལ་གནོད་པ་བྱས་ཀྱང་བདེར་འབྲེལ་
བ། །བདེ་བའི་འབྱུང་གནས་དེ་ལ་ཕྱག་འཚལ་ལོ། །རྣམ་དག་སྐུ་མངའ་མཆོག་
-291-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཏུ་གཟུགས་བཟང་བ། །ཡེ་ཤེས་རྒྱ་མཚོ་གསེར་གྱི་ལྷུན་པོ་འདྲ། །གྲགས་པ་
འཇིག་རྟེན་གསུམ་ན་ལྷང་ངེ་བ། །མགོན་པོ་མཆོག་གྱུར་ཁྱོད་ལ་ཕྱག་འཚལ་
ལོ། །སངས་ རྒྱས་ རྣམ་ གཟིགས་ གཙུག་ཏོར་ ཐམས་ ཅད་ སྐྱོབ། །འཁོར་ བ་
འཇིགས་དང་གསེར་ཐུབ་འོད་སྲུངས་དང་། །ཤཱཀྱ་ཐུབ་པ་གོའུ་ཏམ་ལྷ་ཡི་ལྷ། །
སངས་རྒྱས་དཔའ་བོ་བདུན་ལ་ཕྱག་འཚལ་ལོ། །གྲགས་ཆེན་ཤེས་རབ་ཆེན་པོ་
པ། །ཐུབ་ཆེན་དཔའ་བོ་ཆེན་པོ་སྟེ། །སྲིད་པའི་ཉོན་མོངས་བརྒལ་བ་པོ། །ཉོན་
མོངས་བརྒལ་ལ་ཕྱག་འཚལ་ལོ། །སེམས་ཅན་རྣམས་ལ་བརྩེ་བ་ཅན། །ཕྲད་
དང་བྲལ་བའི་དགོངས་པ་ཅན། །མི་བྲལ་བ་ཡི་དགོངས་པ་ཅན། །ཕན་བདེ་
དགོངས་མཛད་ཁྱེད་ཕྱག་འཚལ། །ཡོན་ཏན་རིན་ཆེན་མང་པོའི་ཚོགས་མངའ་
ཞིང་། །མཚན་རབ་ཡེ་ཤེས་ཡོངས་སུ་དག་པའི་སྐུ། །གསེར་གྱི་མདོག་ཅན་ལྷ་
དང་མིས་མཆོད་པ། །བཅོམ་ལྡན་ལྷ་ཡི་ལྷ་ལ་ཕྱག་འཚལ་ལོ། །གང་ཚེ་རྐང་
གཉིས་ གཙོ་བོ་ཁྱོད་བལྟམས་ཚེ། །ས་ཆེན་ འདི་ ལ་ གོམས་ པ་ བདུན་བོར་
ནས། །ང་ནི་འཇིག་རྟེན་འདི་ན་མཆོག་ཅེས་གསུངས། །དེ་ཚེ་མཁས་པ་ཁྱེད་ལ་
ཕྱག་འཚལ་ལོ། །སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་
འགག་ནམ་མཁའི་ངོ་བོ་ཉིད། །སོ་སོར་རང་རིག་ཡེ་ཤེས་སྤྱོད་ཡུལ་བ། །དུས་
གསུམ་རྒྱལ་བའི་ཡུལ་ལ་ཕྱག་འཚལ་ལོ། །ཞིང་ཁམས་ཐམས་ཅད་གསེར་གྱི་
ས་ གཞི་ ལ། །རིན་ ཆེན་ རྣམ་པ་ མང་ པོ་ གཅལ་དུ་ བཀྲམ། །མེ་ ཏོག་ པུཎྜ་
རཱི་ཀའི་ཆར་རྒྱུན་འབེབས། །ཡུམ་གྱུར་དགེ་མ་ཁྱོད་ལ་ཕྱག་འཚལ་ལོ། །སྟོང་
ཉིད་བཅོ་བརྒྱད་ཆོས་ཀྱི་སྡོང་པོ་ལ། །ཕ་རོལ་ཕྱིན་དྲུག་ཡལ་འདབ་ཕྱོགས་
བཅུར་རྒྱས། །སྐྱེ་འགག་མེད་པའི་འབྲས་བུ་སོ་སོར་སྨིན། །ས་བཅུ་ཆོས་ཀྱི་སྐུ་
-292-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ལ་ཕྱག་འཚལ་ལོ། །གཞོན་ནུའི་སྐུ་ལུས་འཆང་བ་པོ། །ཡེ་ཤེས་སྒྲོན་མེས་རབ་
ཏུ་བརྒྱན། །འཇིག་རྟེནགསུམ་གྱི་མུན་སེལ་བ། །འཇམ་པའི་དབྱངས་ལ་ཕྱག་
འཚལ་ལོ། །ཕྱག་སྟོང་འཁོར་ལོས་སྒྱུར་བའི་རྒྱལ་པོ་སྟོང་། །སྤྱན་སྟོང་བསྐལ་
པ་ བཟང་ པོའི་ སངས་ རྒྱས་ སྟོང་ ། །གང་ ལ་ གང་ འདུལ་ དེ་ ལ་ དེར་ སྟོན་
པའི། །བཙུན་པ་ སྤྱན་ རས་ གཟིགས་ ལ་ ཕྱག་ འཚལ་ ལོ། །ལྕང་ ལོ་ཅན་ གྱི་
གནས་མཆོག་དམ་པ་ན། །གསང་ སྔགས་ རིགས་སྔགས་ཀུན་གྱི་བདག་པོ་
སྟེ། །ལོག་འདྲེན་བགེགས་ཀྱི་ཚོགས་རྣམས་འཇོམས་མཛད་པ། །བཅོམ་ལྡན་
རྡོ་ རྗེ་ བསྣམས་ ལ་ ཕྱག་ འཚལ་ ལོ། །ས་ ཡི་ སྙིང་ པོ་ བྱམས་ པ་ སྤྱན་ རས་
གཟིགས། །ནམ་མཁའི་སྙིང་པོ་ཀུན་བཟང་རྡོ་རྗེ་འཛིན། །འཇམ་པའི་དབྱངས་
དང་སྒྲིབ་པ་སེལ་བ་སྟེ། །སེམས་དཔའ་ཆེན་པོ་བརྒྱད་ལ་ཕྱག་འཚལ་ལོ། །ལྷ་
དང་ལྷ་མིན་ཅོད་པན་གྱིས། །ཞབས་ཀྱི་པདྨོ་ལ་བཏུད་དེ། །ཕོངས་པ་ཀུན་ལས་
སྒྲོལ་མཛད་མ། །སྒྲོལ་མ་ཡུམ་ལ་ཕྱག་འཚལ་ལོ། །ཀུན་བཟང་ཡབ་ཡུམ་ཞི་ཁྲོ་
རབ་འབྱམས་དང༌། །དགའ་རབ་རྡོ་ རྗེ་ པཎ་ཆེན་བི་མ་ལ། །རྩ་བའི་བླ་མ་
བརྒྱུད་པར་བཅས་པ་ཡི། །འོད་གསལ་བསྟན་འཛིན་རྣམས་ལ་ཕྱག་འཚལ་
ལོ། །རྡོ་རྗེ་འཆང་ཆེན་ཏི་ལླི་ནཱ་རོ་དང༌། །བྲམ་ཟེ་ས་ར་ཧ་དང་ལཱུ་ཧི་པ། །ཨིནྡ་
བྷུ་ཏི་སངས་རྒྱས་གསང་བ་དང༌། །ཌོམྦི་ཧེ་རུ་ཀ་ལ་ཕྱག་འཚལ་ལོ། །རྡོ་རྗེ་
དྲིལ་བུ་པདྨ་བཛྲ་དང༌། །བིརྱ་བ་པ་དང་ནག་པོ་སྤྱོད་པ་དང་། །ཀུ་ཀུ་རི་པ་གྲུབ་
ཆེན་བརྒྱད་ལ་སོགས། །བཅུ་ཕྲག་བརྒྱད་པོ་རྣམས་ལ་ཕྱག་འཚལ་ལོ། །མགོན་
པོ་ཀླུ་སྒྲུབ་ཨཱརྱ་དེ་བ་དང༌། །ཐོགས་མེད་དབྱིག་གཉེན་ཕྱོགས་གླང་ཆོས་ཀྱི་
གྲགས། །ཡོན་ཏན་འོད་དང་ཤཱཀྱ་འོད་ལ་སོགས། །རྒྱན་དྲུག་མཆོག་གཉིས་
-293-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
རྣམས་ལ་ཕྱག་འཚལ་ལོ། །ཤཱ་རིའི་བུ་དང་མོ་འུ་འགལ་གྱི་བུ། །ཀུན་དགའ་བོ་
དང༌ སྒྲ་ གཅན་ འཛིན་ བཟང་ པོ། །མ་ འགག་ པ་ དང་ འོད་སྲུང་ རབ་ འབྱོར་
ཏེ། །ཉན་ཐོས་མཆོག་བརྒྱད་རྣམས་ལ་ཕྱག་འཚལ་ལོ། །རྒྱལ་བའི་བཀའ་དང་
བསྟན་ བཅོས་ ལ་ སོགས་ པ། །འགྲོ་ བའི་ དོན་ དུ་ ཚུལ་ བཞིན་ བསྒྱུར་ དང༌
སྤེལ། །སངས་ རྒྱས་ བསྟན་ ལ་ བྱ་ བ་ ཆེར་ མཛད་ པའི། །ལོ་ པཎ་ སྐྱེས་
མཆོག་རྣམས་ལ་ཕྱག་འཚལ་ལོ། །ཇི་སྙེད་སུ་དག་ཕྱོགས་བཅུའི་འཇིག་རྟེན་
ན། །དུས་གསུམ་གཤེགས་པ་མི་ཡི་སེང་གེ་ཀུན། །བདག་གིས་མ་ལུས་དེ་དག་
ཐམས་ཅད་ལ། །ལུས་དང་ངག་ཡིད་དང་བས་ཕྱག་བགྱིའོ། །བཟང་པོ་སྤྱོད་
པའི་སྨོན་ལམ་སྟོབས་དག་གིས། །ཞེས་སོགས་ཡན་ལག་བདུན་པ་ཚར་བའི་
རྗེས་ལ་གདན་ལ་འདུག་སྟེ་ཐལ་མོ་སྦྱར་ནས། །
ཐུན་མོང་གི་ཉེས་ལྟུང་བཤགས་པ་ནི། བླ་མ་རྡོ་ རྗེ་འཛིན་པ་ཆེན་པོ་ལ་
སོགས་པ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་བདག་ལ་ དགོངས་ སུ་ གསོལ་ལོ། །བདག་མིང་འདི་ཞེས་བགྱི་
བས་ཚེ་འཁོར་བ་ཐོག་མ་མེད་པ་ནས་ཐ་མ་ད་ལྟ་ལ་ཐུག་གི་བར་དུ། །ཉོན་
མོངས་པ་འདོད་ཆགས་དང༌། ཞེ་སྡང་དང༌། གཏི་མུག་གི་དབང་གིས། ལུས་
དང༌ ངག་ དང༌ ཡིད་ ཀྱི་ སྒོ་ ནས་ སྡིག་ པ་མི་ དགེ་ བ་ བཅུ་ བགྱིས་ པ་ དང༌ །
མཚམས་མེད་པ་ལྔ་བགྱིས་པ་དང༌། དེ་དང་ཉེ་བ་ལྔ་བགྱིས་པ་དང༌། སོ་སོ་
ཐར་པའི་སྡོམ་པ་དང་འགལ་བ་དང༌། བྱང་ཆུབ་སེམས་དཔའི་བསླབ་པ་དང་
འགལ་བ་དང་། གསང་སྔགས་ཀྱི་དམ་ཚིག་དང་འགལ་བ་དང་། དཀོན་མཆོག་
གསུམ་ ལ་ གནོད་ པ་ བགྱིས་ པ་ དང༌ ། དམ་ པའི་ ཆོས་ སྤངས་ པ་ དང༌ །
-294-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
འཕགས་པའི་དགེ་འདུན་ལ་སྐུར་པ་བཏབ་པ་དང་། ཕ་དང་མ་ལ་མ་གུས་པ་
དང༌། མཁན་པོ་དང་སློབ་དཔོན་ལ་མ་གུས་པ་དང༌། མདོར་ན་མཐོ་རིས་དང་
ཐར་བའི་གེགས་སུ་གྱུར་ཅིང་། འཁོར་བ་དང་ངན་སོང་གི་རྒྱུར་གྱུར་པ་དེ་དག་
ཐམས་ཅད་བླ་མ་རྡོ་རྗེ་འཛིན་པ་ཆེན་པོ་ལ་སོགས་པ་ཕྱོགས་བཅུ་ན་བཞུགས་
པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་སྤྱན་སྔར་མཐོལ་
ལོ་བཤགས་སོ། །མི་འཆབ་བོ། །མེ་སྦེད་དོ། །དེ་ལྟར་མཐོལ་ཞིང་བཤགས་ན་
བདག་བདེ་བ་ལ་རེག་པར་གནས་པར་འགྱུར་གྱི། མ་མཐོལ་མ་བཤགས་ན་དེ་
ལྟར་མི་འགྱུར་བ་ལགས་སོ། །ཞེས་ལན་གསུམ་བརྗོད་ནས། ཨོཾ་བཛྲ་སཏཱ་ས་
མ་ཡ་ཞེས་ཡི་གེ་བརྒྱ་བ་བཟླའོ། །དེ་ནས་གདན་ལ་འདུག་སྟེ། མདུན་གྱི་ནམ་
མཁའ་རྩ་བ་གསུམ་དང་དཀོན་མཆོག་གསུམ་བསམས་ལ། དང་པོར་ཐུན་མོང་
གི་སེམས་བསྐྱེད་ནི། །ཇི་ལྟར་སྔོན་གྱི་བདེ་གཤེགས་ཀྱིས། །སེམས་ཅན་ཀུན་
ལ་ཕན་དོན་དུ། །བྱང་ཆུབ་ཐུགས་ནི་བསྐྱེད་པ་ལྟར། །དེ་བཞིན་འགྲོ་ལ་ཕན་
དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང༌། །མ་བསྒྲལ་བ་རྣམས་བསྒྲལ་
བར་བགྱི། །མ་ གྲོལ་བ་རྣམས་དགྲོལ་ པར་བགྱི། །དབུགས་མ་ཕྱུང་རྣམས་
དབུགས་ དབྱུང་ ཞིང༌། །སེམས་ཅན་ མྱ་ ངན་ འདས་ ལ་ འགོད། །ཅེས་ ལན་
གསུམ་བརྗོད་ནས། ཐུན་མོང་མ་ཡིན་པ་ནི། ཨེ་མ་ཧོ། །བདག་དང་མཐའ་
ཡས་སེམས་ཅན་རྣམས། །ཡེ་ནས་སངས་རྒྱས་ཡིན་པ་ལ། །ཡིན་པར་ཤེས་
པའི་བདག་ཉིད་དུ། །བྱང་ཆུབ་མཆོག་ཏུ་སེམས་བསྐྱེད་དོ། །ཞེས་ལན་གསུམ་
བརྗོད་ནས། གསང་སྔགས་བླ་ན་མེད་པའི་སྡོམ་པ་བཟུང་བ་ནི། མཎྜའ་རྒྱས་
བསྡུས་གང་མོས་ཕུལ་ཏེ། ཚིག་དོན་དང་ལྡན་པས། ཨོ། གདོད་མའི་དབྱིངས་
-295-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
སུ་མངོན་པར་བྱང་ཆུབ་ནས། །འཁོར་འདས་ཀུན་གྱི་ཐོག་མའི་མགོན་པོ་
མཆོག །ཀུན་བཟང་རིགས་ལྔ་ཞི་ཁྲོ་སྲུང་མར་བཅས། །འདིར་གཤེགས་བདག་
ལ་དགོངས་ཤིང་བཞུགས་སུ་གསོལ། །ཡོན་ཏན་འབར་བའི་དབྱིངས་སུ་ལྷུན་
རྫོགས་ཏེ། །སྐུ་དང་ཡེ་ཤེས་འདུ་འབྲལ་མེད་པའི་ལྷ། །བླ་མ་ཡི་དམ་མཁའ་
འགྲོའི་ཚོགས་རྣམས་དང༌། །དམ་ཅན་རྒྱ་མཚོའི་ཚོགས་ལ་ཕྱག་འཚལ་ལོ། །
དངོས་སུ་འབྱོར་དང་ཡིད་ཀྱིས་རྣམ་སྤྲུལ་པའི། །ཕྱི་ནང་གསང་བའི་མཆོད་སྤྲིན་
རྒྱ་མཚོས་མཆོད། །ཐོག་མེད་དུས་ནས་ད་ལྟའི་བར་ཉིད་དུ། །སྲིད་འགྲོ་ཉམ་
ངར་ ཡུན་ རིང་འཁོར་བ་ན། །ལུས་ངག་ཡིད་ ཀྱིས་ སྡིག་པ་ཅི་བགྱིས་པ། །
འགལ་འཁྲུལ་ཉམས་ཆག་ཐམས་ཅད་མཐོལ་ལོ་བཤགས། །རྫོགས་སངས་
རྒྱས་མགོན་བྱང་ཆུབ་སེམས་དཔའ་དང༌། །འཕགས་གཉིས་སོ་སོའི་སྐྱེ་བོ་མ་
ལུས་པའི། །དུས་གསུམ་དགེ་བ་བགྱིས་དང་བགྱིད་སྩལ་དང༌། །བགྱིས་པར་
གྱུར་ པ་ ཀུན་ ལ་ ཡི་ རང་ ངོ༌། །གློ་ བུར་ཉོན་མོངས་ དང་ ལྡན་ སེམས་ ཅན་
རྣམས། ཁམས་དེའི་རང་བཞིན་དག་པ་མཐོང་བྱའི་ཕྱིར། །ཕྱི་ནང་གསང་བ་བླ་
ན་མེད་པ་ཡི། །ཆོས་ཀྱི་འཁོར་ལོ་རྨད་བྱུང་བསྐོར་དུ་གསོལ། །སངས་རྒྱས་
འཇིག་རྟེན་ཉི་མ་གང་དུ་བྱོན། །འགྲོ་བའི་གཉེན་གྱུར་སྲས་དང་བཅས་ པ་
ཀུན། །སྲིད་པའི་མུན་ནག་ཐིབས་པོ་བསལ་སླད་དུ། །འཁོར་བ་ཇི་སྲིད་སྒྲོན་མེ་
མཛད་ པར་ གསོལ། །ཡོན་ཏན་དགེ་འོས་ རྒྱལ་བའི་བྱང་ཆུབ་མཆོག །སྐྱེ་རྒུ་
ཀུན་གྱིས་ཐོབ་པར་བྱ་བའི་ཕྱིར། །བསོད་ནམས་ཕུང་པོ་ཡོངས་སུ་བསྔོ་བགྱིས་
པས། །འགྲོ་ཀུན་ཐར་པའི་ གྲོང་དུ་ ཕྱིན་པར་ཤོག །ཧོ རྫོགས་སངས་ རིན་
ཆེན་ དག་ པའི་ སེམས་ ཉིད་ དང༌ ། །རྟོག་ པའི་ དྲི་ མ་ རབ་ བྲལ་ དམ་ པའི་
-296-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཆོས། །བརྟུལ་ཞུགས་བཟང་པོའི་ཚོགས་ལ་སྐྱབས་མཆི་ཞིང་། །སྲེད་དང་བྲལ་
བ་རྣམས་ལ་གུས་ཕྱག་འཚལ། །དེང་ནས་བདག་ནི་འགྲོ་ཀུན་ཉེར་འཚོའི་
ཕྱིར། །མགོན་རྣམས་འབངས་སུ་བདག་ ཉིད་འབུལ་ལགས་ ཀྱི། །བརྩེ་བའི་
ཐུགས་རྗེས་བཞེས་པར་མཛད་དུ་གསོལ། །བྱམས་པའི་ཞལ་བཟང་དུས་འདིར་
གཟིགས་ ནས་ ཀྱང་ ། །འགལ་ འཁྲུལ་ཉམས་ ཆག་ཐམས་ ཅད་ བསྐང་ དུ་
གསོལ། །རྣལ་འབྱོར་དབང་ཕྱུག་ཡེ་ཤེས་མཐར་ཕྱིན་པའི། །ལྷ་ཡི་ལྷ་ ཁྱོད་
བདག་ ལ་ དགོངས་ སུ་ གསོལ། །བདེ་ བར་གཤེགས་ པའི་ སྤྲུལ་ པ་ རྒྱ་ མཚོ་
དང༌། །ལྷ་ དང་ ལྷ་ མིན་ སྔགས་འཆང་དམ་ཚིག་ཅན། །ཀུན་ནས་ འདུས་ པ་
རྣམས་ཀྱང་དགོངས་སུ་གསོལ། །བདག་ནི་རྒྱལ་སྲིད་མཐོ་རིས་ལོངས་སྤྱོད་
དང༌། །འདོད་པའི་ཡོན་ཏན་བསྒྲུབ་པ་ མ་ལགས་ཏེ། །འགྲོ་ལ་སྙིང་བརྩེ་ ཁོ་
ནའི་དོན་བརྩོན་པས། །སྲིད་པ་གསུམ་གྱི་གཉེན་གྱུར་གཅིག་ཏུ་འཚལ། །འདི་
ལ་ཀུན་མཁྱེན་ཁྱོད་ཉིད་དབང་དུ་གསོལ། །མགོན་པོ་ཡེ་ཤེས་ སྒྲིབ་པ་མི་
མངའ་ཡང་། །ཁྱོད་ཀྱིས་བདག་གི་ལྷག་པའི་བསམ་པ་མཁྱེན། །འཕགས་པའི་
སྤྱན་སྔར་ བདག་ གིས་ དམ་བཅའ་བ། །ཉམས་ པར་ མི་ འབྱིད་ མགོན་ ཁྱོད་
བསླུ་མ་ལགས། །དེང་ནས་བདག་གིས་ཁེ་དང་གྲགས་ལ་སོགས། །གཡོ་དང་
ཟང་ ཟིང་ སེམས་ ནི་ གཏན་ སྤངས་ནས། །གཞན་དོན་སྒྲུབ་ པ་ གཅིག་ པུའི་
སེམས་བཞག་ སྟེ། །རྣལ་འབྱོར་སྤྱོད་པ་ཆེན་པོ་བདག་ གིས་ སྤྱད། །ཀུན་ཏུ་
བཟང་པོ་བླ་ན་མེད་པ་ཡི། །བྱང་ཆུབ་མཆོག་ཏུ་བདག་གིས་སེམས་བསྐྱེད་དེ།།
དོན་དམ་དང་ནི་ཀུན་རྫོབ་བྱང་ཆུབ་སེམས། །དེང་ནས་ཚུལ་བཞིན་ཡོངས་སུ་
བཟུང་བར་བགྱི། །སྲོག་ཆགས་ཐམས་ཅད་གལ་ཏེ་འདུད་གྱུར་ནས། །དུམ་བུ་
-297-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
སྟོང་དུ་བདག་གི་ལུས་གཏུབ་ཀྱང་། །བྱང་ཆུབ་སེམས་མཆོག་ཤེས་རབ་སྙིང་རྗེ་
དང༌། །ཡི་དམ་རྒྱལ་བ་ཁྱོད་ནི་ཡོང་མི་གཏོང། །ཇི་ལྟར་སྔོན་གྱི་རྒྱལ་བ་སྲས་
བཅས་དང༌། །རིག་འཛིན་མཁའ་འགྲོ་རྒྱ་མཚོའི་ཚོགས་རྣམས་ཀྱིས། །ཕྱི་ནང་
གསང་བ་མཆོག་གི་དམ་ཚིག་དང༌། །སྡོམ་པ་མཐའ་ཡས་རྒྱ་མཚོ་བཟུང་བ་
ལྟར། །དེང་ནས་བདག་ཀྱང་ལམ་ཆེན་དེར་ཞུགས་ཏེ། །འགྲོ་ལ་ཕན་ཕྱིར་དེ་
དག་བཟུང་བར་བགྱི། །གདོད་ནས་མ་སྐྱེས་མཁའ་ལྟར་རྣམ་དག་ཅིང༌། །མི་
འགྱུར་ལྷུན་གྲུབ་རང་བྱུང་འོད་གསལ་བ། །ཇི་བཞིན་མ་བཅོས་ཆོས་ཉིད་དོན་
བསྒོམས་ཏེ། །ཆོས་སྐུ་ཡངས་པ་ཆེན་པོའི་མཁའ་དབྱིངས་སུ། །ཀུན་བཟང་
དོན་གྱི་རང་ཞལ་བཟུང་བར་བགྱི། །བདེ་བར་གཤེགས་པའི་རིགས་ཀྱི་དམ་
ཚིག་ཏུ། །སྡོམ་དང་ཆོས་སྡུད་སེམས་ཅན་དོན་བྱེད་ཅིང་། །བྱང་ཆུབ་སྙིང་པོ་
རང་ལ་མཚོན་པའི་ཕྱིར། །ཆོས་ཀྱི་འཁོར་ལོའི་རྫས་ཀྱང་གཟུང་བར་བགྱི། །མི་
འགྱུར་རྡོ་རྗེ་རིགས་ཀྱི་དམ་ཚིག་ཏུ། །རང་བཞིན་བསྐྱེད་རྫོགས་དོན་ལས་མི་
འདའ་ ཞིང༌ ། །རྡོ་ རྗེ་ སློབ་ དཔོན་ མཆོག་ ཏུ་ བཀུར་ བ་ དང་། །ཐབས་ དང་
ཤེས་རབ་རང་ལ་མཚོན་པའི་ཕྱིར། །རྡོ་རྗེ་དྲིལ་བུའི་རྫས་ཀྱང་བཟུང་བར་
བགྱི། །བསམ་འཕེལ་རིན་ཆེན་རིགས་ཀྱི་དམ་ཚིག་ཏུ། །སྦྱིན་པ་རྣམས་བཞིས་
འགྲོ་ཀུན་སྐྱོང་བ་ དང༌། །བསོད་ནམས་ ཡེ་ཤེས་ཚོགས་ཆེན་རྫོགས་བྱེད་
ཅིང་། །ལྷུན་གྲུབ་ཡོན་ཏན་རང་ལ་མཚོན་པའི་ཕྱིར། །ནོར་བུ་རིན་ཆེན་རྫས་
ཀྱང་ བཟུང་ པར་བགྱི། །མ་ཆགས་པདྨའི་རིགས་ ཀྱི་དམ་ཚིག་ཏུ། །ཕྱི་ནང་
གསང་ བའི་ ཆོས་རྣམས་ཡོངས་བཟུང་ ཞིང༌། །འགྲོ་ ལ་ ཚད་མེད་ སྙིང་ རྗེས་
ཆགས་པ་དང༌། །སྐྱོན་བྲལ་ཆོས་ཉིད་རང་ལ་མཚན་པའི་ཕྱིར། །ཡིད་འོང་པདྨ་
-298-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
མཆོག་ཀྱང་བཟུང་བར་བགྱི། །སྣ་ཚོགས་ལས་ཀྱི་རིགས་ཀྱི་དམ་ཚིག་ཏུ། །
ཐེག་གསུམ་སྡོམ་པ་མཐའ་ཡས་བཟུང་བ་དང་། །དོན་གཉིས་ལྷུན་གྲུབ་རང་ལ་
མཚོན་པའི་ཕྱིར། །རྒྱ་གྲམ་རལ་གྲི་མཆོག་ཀྱང་བཟུང་བར་བགྱི། །བླ་མེད་རྡོ་
རྗེ་ཐེག་པའི་དམ་ཚིག་ཏུ། །ཟུང་འཇུག་ལམ་དུ་ཐམས་ཅད་བླང་བ་དང་། །སྤང་
བླང་མེད་པའི་རོལ་པ་མཚོན་པའི་ཕྱིར། ཁ་ཊཾ་ཐོད་པ་ཅང་ཏེའུ་བཟུང་བར་
བགྱི། །མདོར་ན་གང་གིས་འཁོར་བ་རྣམས་སྤྱོད་པ། །ཕུང་པོ་སྐྱེ་མཆེད་ཁམས་
རྣམས་དག་བྱེད་ཅིང་། །དབང་པོ་ཡུལ་དང་ཉོན་མོངས་རྣམ་སྤྱོད་པ། །སྐུ་ལྔ་ཡེ་
ཤེས་ལྔ་དང་གསུང་ལྔ་དང་། །ཡོན་ཏན་ཕྲིན་ལས་རིགས་ལྔ་སྒྲུབ་པའི་རྫས། །
ཕྱི་རོལ་དམ་རྫས་འདོད་ཡོན་ཐབས་ཆེན་ལ། །ཤ་ལྔ་བདུད་རྩི་ལྔ་ལ་སོགས་པ་
དང༌། །རྩ་བ་ཡན་ལག་དམ་ཚིག་ལྔ་རྣམས་ལ། །རྡོ་རྗེ་མཆོག་སྒྲུབ་སྐུ་གསུང་
ཐུགས་གསུམ་དང༌། །ཤེས་དང་མི་སྤང་དང་དུ་བླང་བ་དང་། །བསྒྲུབ་དང་སྦྱང་
པར་བྱ་བ་ལྔ་ལྔ་སྟེ། །ཉི་ཤུ་རྩ་བརྒྱད་རྩ་བ་ཡན་ལག་བཅས། །གསང་སྔགས་རྡོ་
རྗེ་ སྙིང་ པོའི་ སྡོམ་ པ་ཀུན། །དེང་ནས་བརྩམས་ཏེ་བདག་ གིས་བཟུང་བར་
བགྱི། །གང་ལ་བརྟེན་ནས་སྲིད་པ་རྣམ་སྦྱོང་ཞིང་། །ཞི་བ་ཐར་པ་དམ་པའི་ལྷ་
ཆོས་ཀུན། །འགྲོ་བའི་ དོན་ དུ་ བདག་ གིས་ ཡོངས་ སུ་བཟུང་། །སྲིད་ཞི་མི་
གནས་བྱང་ཆུབ་མཆོག་ཞུགས་ཏེ། །དཀྱིལ་འཁོར་དབང་ཕྱུག་རྡོ་རྗེ་སློབ་དཔོན་
དང༌། །དཔའ་བོ་རྣལ་འབྱོར་མ་ཀུན་མཆོད་པ་དང༌། །ཚོགས་གཉིས་བརྩོན་པ་
མཐའ་ཡས་རྒྱ་མཚོ་བསྒྲུབ། །འགྲོ་ལ་སྙིང་བརྩེ་ཕན་པ་མཆོག་ཏུ་བྱ། །གནོད་
པ་མི་བྱ་བརྙས་པར་ཡོངས་མི་བགྱིད། །གཅིག་པུར་ཞི་བ་དོན་དུ་མི་གཉེར་
ཞིང་། །གཞན་དོན་ཡང་དག་སྒྲུབ་ལ་བརྩོན་པ་ཡིས། །རང་གཞན་ཐར་པའི་སྒོ་
-299-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ནི་དབྱེ་བར་བགྱི། ཧོ༔ མཐའ་ཡས་ཐེག་པ་ཆེན་པོའི་ལམ་མཆོག་ཏུ། །མ་ལུས་
འགྲོ་ཀུནབདག་ གིས་ཡོངས་ དྲངས་ ཏེ། །ཐམས་ ཅད་ བྱང༌ ཆུབ་ མཆོག་ ལ་
རབ་བཀོད་ནས། །ཀུན་བཟང་ཆོས་རྗེ་བླ་མའི་ས་ཐོབ་ཤོག །ཐར་ལམ་བྱང་
ཆུབ་སྙིང་པོར་བདག་ཞུགས་ནས། །ཇི་སྲིད་བླ་མེད་བྱང་ཆུབ་མཆིས་ཀྱི་བར། །
ཚེ་རབས་གང་དུ་སྐྱེ་བ་དེ་དང་དེར། །བློ་ལྡན་རིགས་བཟང་ང་རྒྱལ་མེད་པ་
དང༌། །སྙིང་རྗེ་མཆོག་གྱུར་བླ་མ་ལ་གུས་ཤིང་། །འགྲོ་བའི་དོན་རྣམས་སྒྲུབ་ལ་
མཁས་པ་དང༌། །དཔལ་མགོན་བླ་མ་རབ་ཏུ་མཉེས་བྱེད་ཤོག །དེང་ནས་བྱང་
ཆུབ་སྙིང་པོར་མཆིས་བར་དུ། །བཅོམ་ལྡན་རྡོ་རྗེ་ཀུན་ཏུ་བཟང་པོ་དང༌། ཡི་
དམ་དཀྱིལ་འཁོར་སྲུང་མ་དམ་ཚིག་ཅན། །བཀའ་གསང་རྨད་བྱུང་བླ་ན་མེད་
པ་དང༌། །རྡོ་རྗེའི་མཆེད་ལྕམ་རྣམས་དང་མི་འབྲལ་ཞིང༌། །གཡར་དམ་གཅིག་
པས་ གཏན་དུ་འགྲོགས་པར་ཤོག །སྒྲུབ་མཆོག་འདི་ལ་བར་ཆད་མི་འབྱུང་
ཞིང་། །ཉིན་མཚན་བརྩོན་པས་ཐར་ལམ་མཐར་ཕྱིན་ནས། །བསྐྱེད་རྫོགས་
གྲུབ་པས་རིག་འཛིན་གྲལ་འཁོད་དེ། །མཆོག་དང་ཐུན་མོངས་དངོས་གྲུབ་ཐོབ་
པར་ཤོག །བཅོམ་ལྡན་ཀུན་བཟང་ཡི་དམ་དཀྱིལ་འཁོར་ལྷ། །ས་ལེར་མཐོ་
ནས་བྱིན་གྱིས་རློབ་པ་དང༌། །བལྟ་བར་འདོད་དང་འདྲི་བར་འདོད་ན་ཡང་། །
སྒྲིབ་མེད་མགོན་པོ་མངོན་སུམ་མཐོང་བར་ཤོག །གང་ཚེ་བསྐྱེད་རྫོགས་བསྙེན་
སྒྲུབ་ སྤྱོད་ པ་ན། །དགོངས་ སྤྱོད་ ཏིང་འཛིན་རྒྱ་ མཚོ་ མཐར་ ཕྱིན་ ཏེ། །རྡོ་ རྗེ་
མཆོག་གསུམ་གྲུབ་པས་ ཕྲིན་ལས་བཞི། །བརྩམས་པ་ཙམ་གྱིས་མངོན་དུ་
འགྱུར་བར་ཤོག །ཕྱོགས་བཅུ་ནམ་མཁའི་མཐའ་ མཉམ་ ཞིང་རྣམས་ ཀྱི། །
སེམས་ཅན་མ་ལུས་བྱང་ཆུབ་འཐོབ་བྱའི་ཕྱིར། །ཀུན་བཟང་སྤྱོད་པ་ཅི་འདྲ་
-300-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
བདག་གྱུར་ཏེ། །རྒྱལ་སྲས་བྱང་ཆུབ་སྤྱོད་པ་མཐའ་ཡས་ཤོག །སེམས་ཅན་
ཀུན་གྱི་སྡུག་བསྔལ་བདག་ལ་སྨིན། །བདག་དགེ་སེམས་ཅན་རྣམས་ལ་ཡོངས་
སྨིན་ཏེ། །འགྲོ་ཀུན་བདེ་གཤེགས་བྱང་ཆུབ་མཆོག་ཐོབ་ནས། །གཞན་དོན་
སྤྱོད་པ་རྒྱ་མཚོ་མཐའ་ཡས་ཤོག །བདག་གི་བརྩོན་པས་མཁའ་མཉམ་སེམས་
ཅན་ཀུན། །སྲིད་ལས་རྣམ་གྲོལ་འཁོར་བ་སྟོང་པ་ན། །བདག་ཀྱང་བྱང་ཆུབ་
དམ་ པ་ ཉིད་ ཐོབ་ ནས། །ཆོས་སྐུ་ཀུན་ཏུ་ བཟང་ དང༌ དབྱེར་ མེད་ ཤོག །ཚེ་
རབས་ཀུན་ཏུ་འགྲོ་བའི་གཉེན་གྱུར་ཏེ། །སྐྱབས་དང་སྐྱོབ་པ་བླ་ན་མེད་པ་
ཡི། །སེམས་ཅན་དོན་དུ་འདོད་རྒུའི་ཆར་འབེབས་པས། །ནོར་བུ་རིན་ཆེན་
མཆོག་ དང༌ མཚུངས་ པར་ ཤོག །དབང་ བཅུ་ མངོན་ཤེས་རྫུ་ འཕྲུལ་ སྟོབས་
རྣམས་དང་། །གཟུངས་དང་རྣམ་ཐར་ཡོན་ཏན་མཆོག་གྲུབ་ནས། །གཞན་གྱིས་
མ་ཐུལ་འགྲོ་རྣམས་འདུལ་བ་དང༌། །ཐམས་ཅད་བྱང་ཆུབ་མཆོག་ཏུ་འགོད་
པར་ཤོག །ནམ་མཁའི་མཐའ་མཉམ་གྱུར་བའི་འགྲོ་བ་ལ། །དམ་ཆོས་རིན་
ཆེན་བདུད་ རྩིའི་ཆར་ཕབ་ནས། །ཆོས་ དང་ མི་ འཇིགས་ ཟང་ཟིང་ སྦྱིན་པ་
ཡིས། །སྐྱེ་རྒུ་ཐམས་ཅད་བདེ་ལ་འགོད་པར་ཤོག །གསང་སྔགས་རྒྱལ་པོ་བླ་
མེད་མཆོག་གྲུབ་ནས། །མཐའ་ཡས་ཞིང་དུ་རྣམ་སྤྲུལ་རྒྱ་མཚོ་དང༌། །མཁའ་
འགྲོ་མི་བཟད་འབར་བའི་ སྤྲིན་འཕྲོ་བས། །གསང་སྔགས་ སྤྱོད་པ་རྒྱ་ མཚོ་
མཐའ་ཡས་ཤོག །གནས་དང་ཉེ་བའི་གནས་རྣམས་བགྲོད་པ་དང་། །ཞིང་དང་
ཉེ་བའི་ཞིང་རྣམས་བལྟ་བ་དང༌། །དུར་ཁྲོད་བརྒྱད་དང་ཚནྡྷོ་ལ་སོགས་པ། །
མཁའ་འགྲོ་རྣམས་དང་དགོངས་པ་མཉམ་པར་ཤོག །མངོན་ཤེས་མང་པོས་
གདུལ་བྱའི་རྒྱུད་མཁྱེན་ཏེ། །ཏིང་འཛིན་མང་པོས་ཡེ་ཤེས་ལུས་གྲུབ་ནས། །
-301-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
རིག་སྔགས་མང་པོས་གསང་སྔགས་དངོས་གྲུབ་བརྙེས། །ས་མཆོག་མང་པོའི་
དཀྱིལ་ འཁོར་ འགྲུབ་ པར་ ཤོག །འགྲོ་ བློའི་ རིམ་ པ་ ཇི་ བཞིན་ དབང་ པོའི་
ཚོགས། །སྣ་ཚོགས་ཐེག་པའི་ཆོས་ཀྱི་ཆར་བསིལ་བས། །གནས་སྐབས་སོ་
སོའི་རེ་བ་ཡོངས་བསྐངས་ནས། །མཐར་ཐུག་ཐེག་པའི་རྒྱལ་པོར་འཇུག་པར་
ཤོག །མཁའ་ཁྱབ་ཡོན་ཏན་ཡིད་བཞིན་སྤྲིན་ཚོགས་ལས། །དངོས་གྲུབ་རྣམ་
པ་མང་པོའི་ཆར་འབེབས་ཤིང༌། །གང་ལ་ཅི་འདུལ་དེ་ལ་དེར་སྣང་བས། །
མཐའ་ཡས་སེམས་ཅན་སྨིན་པའི་མཐུ་ལྡན་ཤོག །ནམ་ཞིག་འཆི་བའི་དུས་
བྱེད་གྱུར་པའི་ཚེ། །དཔའ་བོ་རྣལ་འབྱོར་མ་ཚོགས་དཔག་མེད་ཀྱིས། །མཆོད་
པའི་སྤྲིན་ཕུང་ཐོགས་ནས་མདུན་བསུས་ཏེ། །འོག་མིན་མཁའ་སྤྱོད་གནས་
སུ་ཕྱིན་པར་ཤོག །སྐད་ཅིག་དེ་ལ་ཆོས་སྐུ་མཐར་ཕྱིན་ཏེ། །གདོད་ནས་རྣམ་
པར་དག་པའི་དེ་བཞིན་གཤེགས། །ཀུན་ཏུ་བཟང་པོ་ཀུན་གྱི་བདག་པོ་རུ། །རྡོ་
རྗེ་བདེ་བ་ཆེན་པོའི་ས་ཐོབ་ཤོག །གཞོན་ནུ་བུམ་པ་སྐུ་ཡི་ཞིང་ཁམས་སུ། །
རིན་ཆེན་སྦུབས་ལ་བརྟན་པ་མཐར་ཕྱིན་ཏེ། །གཟུགས་སྐུའི་རོལ་པས་གདུལ་
བྱའི་འཇིག་རྟེན་དུ། །སྤྲུལ་པ་རྣམ་པ་མང་པོ་འགྱེད་པར་ཤོག །ཡེ་ཤེས་ཆོས་ཀྱི་
སྐུ་དང་དབྱེར་མེད་ཅིང་། །ཐོག་མ་དང་ནི་ཐ་མ་མེད་པའི་བདག །རང་བཞིན་
རྫོགས་པ་ཆེན་པོའི་མཁའ་དབྱིངས་སུ། །མ་འབད་བཞིན་དུ་ངང་གིས་ཕྱིན་
པར་ཤོག །རང་བཞིན་འོད་གསལ་དག་པའི་དཀྱིལ་འཁོར་དུ། །རང་རིག་རྡོ་
རྗེ་སེམས་དཔའི་དོན་མཐོངནས། །རྩལ་ཆེན་རྫོགས་པའི་ཕྲིན་ལས་རླབས་
ཆེན་གྱིས། །འགྲོ་ཀུན་ཕྱམ་གཅིག་རྫོགས་པའི་སངས་རྒྱས་ཤོག །གསེར་གྱི་ཉི་
མ་རྣམས་ནི་ཀློང་དུ་ཐིམ། །འབར་བའི་འོད་ཟེར་ཉེ་བར་ཞི་བ་ན། །རྒྱལ་བའི་
-302-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
དབང་པོ་དྲི་མེད་མཆོག་གི་ཡུལ། །རྣམ་དག་ཡངས་པ་ཆེན་པོའི་དོན་མཐོང་
ཤོག །དབང་བཞིས་སྨིན་པའི་རིག་པ་བྱང་ཆུབ་སེམས། །འོད་གསལ་སྣང་བ་
བཞི་པོ་མངོན་གྱུར་ནས། །གདོས་བཅས་ཕུང་པོ་འོད་ཀྱི་སྐུར་གྲོལ་ཏེ། །འཕོ་
བ་ཆེན་པོས་གཞན་དོན་འགྲུབ་པར་ཤོག །འཆིང་བྱེད་ལུས་ཀྱི་རྒྱ་ལས་མ་གྲོལ་
བར། །གང་ཞིག་ འཆི་ འཕོ་གནད་ གཅོད་སྡུག་བསྔལ་མེད། །བར་དོའི་འོད་
གསལ་གདམས་པ་མངོན་གྱུར་ནས། །ལྷུན་གྲུབ་ས་ལ་གཏན་སྲིད་ཟིན་པར་
ཤོག །གང་ཞིག་སྲིད་པ་པར་དོ་མཐོང་ན་ཡང་། །སྐད་ཅིག་དེ་ལ་རང་སྣང་
འཇིགས་ བྲལ་ནས། །མངོན་དགའ་ལ་སོགས་དག་པའི་ཞིང་བགྲོད་ནས། །
མངོན་པར་བྱང་ཆུབ་མཛད་པ་མཐའ་ཡས་ཤོག །ས་མཆོག་འོད་གསལ་རྡོ་རྗེའི་
རྩེ་མོ་རུ། །བདག་ཅག་རྡོ་ རྗེ་རྣལ་འབྱོར་ཞུགས་སོ་འཚལ། །བར་ཆད་མེད་
ལམ་བརྟན་པ་མཐར་ཕྱིན་ནས། །ཀུན་བཟང་ཆེ་མཆོག་ཧེ་རུ་ཀ་ཐོབ་ཤོག །
ཆོས་དབྱིངས་རྣམ་དག་རྣམ་སྣང་བཅོམ་ལྡན་འདས། །དབང་ཕྱུག་ཆེན་པོ་ལྷ་ཡི་
ལྷར་གྱུར་པ། །སྟུག་པོའི་རྒྱན་གྱུར་མ་ལུས་ཀུན་གྱིས་བརྒྱན། །བདེ་གཤེགས་
རིགས་ཀྱི་དངོས་གྲུབ་ཐོབ་པར་ཤོག །མེ་ལོང་རྣམ་དག་མི་བསྐྱོད་བཅོམ་ལྡན་
འདས། །གྲགས་པ་མཐར་ཕྱིན་ལྷ་ཡི་ལྷར་གྱུར་པ། །མངོན་དགའི་རྒྱན་གྱུར་མ་
ལུས་ཀུན་གྱིས་བརྒྱན། །རྡོ་རྗེ་ རིགས་ཀྱི་དངོས་གྲུབ་ཐོབ་པར་ཤོག །མཉམ་
ཉིད་ རྣམ་དག་ རིན་ ཆེན་ བཅོམ་ ལྡན་ འདས། །ཡོན་ཏན་མཐར་ ཕྱིན་ ལྷ་ ཡི་
ལྷར་གྱུར་ པ། །དཔལ་ ལྡན་རྒྱན་གྱུར་ མ་ ལུས་ ཀུན་ གྱིས་ བརྒྱན། །རིན་ ཆེན་
རིགས་ཀྱི་དངོས་གྲུབ་ཐོབ་པར་ཤོག །ཀུན་རྟོག་རྣམ་དག་དཔག་མེད་བཅོམ་
ལྡན་འདས། །བདེ་ཆེན་དབང་ཕྱུག་ལྷ་ཡི་ལྷར་གྱུར་པ། །བདེ་ལྡན་རྒྱན་གྱུར་མ་
-303-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ལུས་ཀུན་གྱི་བརྒྱན། །པདྨ་རིགས་ཀྱི་དངོས་གྲུབ་ཐོབ་པར་ཤོག །བྱ་གྲུབ་རྣམ་
དག་དོན་གྲུབ་བཅོམ་ལྡན་འདས། །ཕྲིན་ལས་མཐར་ཕྱིན་ལྷ་ཡི་ལྷར་གྱུར་
པ། །ལས་རབ་རྒྱན་གྱུར་མ་ལུས་ཀུན་གྱིས་བརྒྱན། །ལས་ཀྱི་རིགས་ཀྱི་དངོས་
གྲུབ་ཐོབ་པར་ཤོག །རང་རིག་རྣམ་ དག་ཀུན་བཟང་བཅོམ་ ལྡན་ འདས། །
འཁོར་འདས་ཀུན་གྱི་ལྷ་ཡི་ལྷར་གྱུར་པ། །གདོད་མའི་རྒྱན་གྱུར་མ་ལུས་ཀུན་
གྱིས་ བརྒྱན། །ཐམས་ ཅད་ ལྷུན་གྲུབ་ དངོས་གྲུབ་ཐོབ་པར་ཤོག །ཅེས་ ལན་
གསུམ་བརྗོད་དོ། །འདི་ནི་དང་པོ་དབང་མནོས་པའི་སྡོམ་པ་བཟུང་བ་སྟེ།
ཤིན་ཏུ་གལ་ཆེ་བས་ནན་ཏན་དུ་བྱའོ། ། །
དེ་ནས་ཉི་མ་འཆར་ཀ་ལ་སོགས་པའི་ཚེ་ཟས་ཀྱི་རྣལ་འབྱོར་ནི། །ཐུན་
མོང་དུ་དཀོན་མཆོག་གསུམ་རྗེས་སུ་དྲན་པས་བཟའ་བ་ནི། འདི་ལྟར་སངས་
རྒྱས་བཅོམ་ལྡན་འདས་དེ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་
པར་ རྫོགས་ པའི་ སངས་ རྒྱས་ རིག་ པ་ དང་ ཞབས་ སུ་ ལྡན་ པ། བདེ་བར་
གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བ། ཁ་ལོ་སྒྱུར་བ། བླ་ན་
མེད་པ། ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སོ། །དེ་
བཞིན་གཤེགས་པ་དེ་ནི་བསོད་ནམས་དག་གི་རྒྱུ་མཐུན་པ། དགེ་བའི་རྩ་བ་
རྣམས་ཆུད་མི་ཟ་བ། བཟོད་པས་རབ་ཏུ་བརྒྱན་པ། བསོད་ནམས་ཀྱི་གཏེར་
རྣམས་ཀྱི་གཞི། དཔེ་བྱད་བཟང་པོ་རྣམས་ཀྱིས་སྤྲས་པ། མཚན་རྣམས་ཀྱི་མེ་
ཏོག་རྒྱས་པ། སྤྱོད་ཡུལ་རན་པར་མཐུན་པ། མཐོང་ན་མི་མཐུན་པ་མེད་པ།
དད་པས་མོས་པ་རྣམས་ལ་མངོན་པར་དགའ་བ། ཤེས་རབ་ཟིལ་གྱིས་མི་ནོན་
པ། སྟོབས་རྣམས་ལ་བརྫི་བ་མེད་པ། སེམས་ཅན་ཐམས་ཅད་ཀྱི་སྟོན་པ།
-304-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
བྱང་ཆུབ་སེམས་དཔའ་རྣམས་ཀྱི་ཡབ། འཕགས་པའི་གང་ཟག་རྣམས་ཀྱི་རྒྱལ་
པོ། མྱ་ངན་ལས་འདས་པའི་གྲོང་ཁྱེར་དུ་འགྲོ་བ་རྣམས་ཀྱི་དེད་དཔོན། ཡེ་
ཤེས་དཔག་ཏུ་མེད་པ། སྤོབས་པ་བསམ་གྱིས་མི་ཁྱབ་པ། གསུང་རྣམ་པར་
དག་པ། དབྱངས་སྙན་པ། སྐུ་བྱད་བལྟ་བས་ཆོག་མི་ཤེས་པ། སྐུ་མཚུངས་པ་
མེད་པ། འདོད་པ་དག་གིས་མ་གོས་པ། །གཟུགས་དག་གིས་ཉེ་བར་མ་གོས་
པ། གཟུགས་མེད་པ་དག་དང་མ་འདྲེས་པ། སྡུག་བསྔལ་དག་ལས་རྣམ་པར་
གྲོལ་བ། ཕུང་པོ་དག་ལས་རབ་ཏུ་རྣམ་པར་གྲོལ་བ། ཁམས་རྣམས་དང་མི་
ལྡན་པ། སྐྱེ་མཆེད་རྣམས་བསྡམས་པ། མདུད་པ་རྣམས་བཅད་པ། ཡོངས་སུ་
གདུང་བ་དག་ལས་རྣམ་པར་གྲོལ་བ། སྲེད་པ་ལས་ཡོངས་སུ་གྲོལ་བ། ཆུ་བོ་
ལས་བརྒལ་བ། ཡེ་ཤེས་ཡོངས་སུ་རྫོགས་པ། འདས་པ་དང༌། མ་བྱོན་པ་
དང༌། ད་ལྟར་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱི་ཡེ་ཤེས་ལ་
གནས་ པ། མྱ་ ངན་ ལས་ འདས་ པའི་ མཐའ་ ལ་ མི་ གནས་ པ། ཡང་ དག་ པ་
ཉིད་ཀྱི་མཐའ་ལ་གནས་པ། སེམས་ཅན་ཐམས་ཅད་ལ་གཟིགས་པའི་ས་ལ་
བཞུགས་པའོ། །དམ་པའི་ཆོས་ནི་ཐོག་མར་དགེ་བ། བར་དུ་དགེ་བ། ཐ་མར་
དགེ་བ། དོན་བཟང་པོ། ཚིག་འབྲུ་བཟང་པོ། མ་འདྲེས་པ། ཡོངས་སུ་རྫོགས་
པ། ཡོངས་སུ་དག་པ། ཡོངས་སུ་བྱང་བ། བཅོམ་ལྡན་འདས་ཀྱིས་ཆོས་ལེགས་
པར་གསུངས་པ། ཡང་དག་པར་མཐོང་བ། ནད་མེད་པ། དུས་ཆད་པ་མེད་པ།
འདི་མཐོང་བ་ལ་དོན་ཡོད་པར་བསྟན་པ། མཁས་པ་རྣམས་ཀྱིས་སོ་སོ་རང་
གིས་རིག་པར་བྱ་བ། དམ་པའི་ཆོས་འདུལ་བ་ལ་ལེགས་པར་བསྟན་པ། ངེས་
པར་འབྱུང་བ། རྫོགས་པའི་བྱང་ཆུབ་ཏུ་འགྲོ་བར་བྱེད་པ། མི་མཐུན་པ་མེད་
-305-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཅིང་འདུས་པ་དང་བཅས་པ། རྟེན་པ་ཡོད་པ། རྒྱུ་བ་བཅད་པའོ། །བཅོམ་ལྡན་
འདས་ ཀྱི་ ཉན་ཐོས་ ཀྱི་ དགེ་ འདུན་ནི། ལེགས་ པར་ ཞུགས་ པ། རིགས་པར་
ཞུགས་པ། དྲང་པོར་ཞུགས་པ། མཐུན་པར་ཞུགས་པ་འདི་ལྟ་སྟེ། སྐྱེས་བུ་ཟུང་
བཞི་དང་གང་ཟག་ཡ་བརྒྱད་པོ་དག་ཡིན་ནོ། །བཅོམ་ལྡན་འདས་ཀྱི་ཉན་ཐོས་
ཀྱི་དགེ་འདུན་ནི། ཚངས་པར་སྤྱོད་པ་ཀུན་གྱིས་སྦྱིན་པའི་འོས་སུ་གྱུར་པ།
རབ་ཏུ་སྦྱིན་པར་འོས་པ། བསྐོང་བ་བྱ་བའི་འོས་སུ་གྱུར་པ། ཐལ་མོ་སྦྱར་བའི་
འོས་ སུ་གྱུར་ པ། ཕྱག་ འཚལ་བའི་འོས་སུ་ གྱུར་ པ། འཇིག་ རྟེན་ གྱི་བསོད་
ནམས་ཀྱི་དཔལ་གྱི་ཞིང་། ཡོན་སྦྱོང་བ་ཆེན་པོ། སྦྱིན་པའི་འོས་སུ་གྱུར་པ། བླ་
ན་མེད་པ་ཡིན་ནོ། །ཐེག་པ་ཆེན་པོའི་དགེ་འདུན་ནི། ལེགས་པར་ཞུགས་པ།
རིགས་པར་ཞུགས་པ། དྲང་པོར་ཞུགས་པ། ཐལ་མོ་སྦྱར་བའི་འོས་སུ་གྱུར་པ།
ཕྱག་འཚལ་བའི་འོས་སུ་གྱུར། བསོད་ནམས་ཀྱི་དཔལ་གྱི་ཞིང་། ཡོན་ཡོངས་
སུ་བྱང་བ་ཆེན་པོ། སྦྱིན་པའི་གནས་སུ་གྱུར་པ། ཀུན་གྱིས་སྦྱིན་པའི་གནས་སུ་
གྱུར་པ་ཡིན་པས། དུས་རྟག་ཏུ་དཀོན་མཆོག་གསུམ་ལ་ཕྱག་འཚལ་བ་དང༌།
མཆོད་པ་ལེགས་པར་གྱིས་ཤིག །ཟས་རྣམས་སྭ་བྷཱ་ཝས་སྟོང་པར་སྦྱངས་ནས།
ཡར་དཀོན་མཆོག་ལ་བཤོས་ཕུད། མར་ཡི་དྭགས་ལ་ཆང་བུ་སྟེར་བ་སོགས་
ཞལ་ལས་ཤེས་སོ། ཁྱད་པར་དུ་སྟོང་པའི་ངང་ལས་རང་ཉིད་ཀུན་ཏུ་བཟང་པོ་
ཡབ་ཡུམ་མཐིང་ག་མཉམ་གཞག་དང་རྡོ་རྗེའི་སྐྱིལ་ཀྲུང་ཅན་ཉི་ཟླའི་སྟེང་དུ་
བཞུགས་པའི་དུང་ཁང་དུ་ཁྲོ་བོའི་དཀྱིལ་འཁོར། སྙིང་གར་ཞི་བའི་དཀྱིལ་
འཁོར། སྤྱི་ བོར་ བླ་ མ། མགྲིན་ པར་ ཡི་ དམ། ཕོ་བར་ མཁའ་ འགྲོ། ལྟེ་ བར་
ཆོས་སྐྱོང་བའི་སྲུང་མ་རྣམས་བསམས་ལ། སྣོད་བཅུད་ལྷ་དང་གཞལ་ཡས་ཁང་
-306-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
དུ་གསལ་ བའི་ ངང ་ ནས། ཨོཾ་ ཨཱཧཱུྃ་ གིས་ བཟང་ བཏུང་ བདུད་ རྩིར་ བྱིན་
གྱིས་རླབས་ལ་རོལ་པས། བླ་མ་ཡི་དམ་མཁའ་འགྲོ་དམ་ཅན་རྒྱ་མཚོའི་ཚོགས་
དང་བཅས་པ་མཆོད་པས་དགྱེས་ཏེ་དངོས་གྲུབ་ཐོབ་པར་བསམས་ལ་ཚིམ་
པར་ལོངས་སྤྱད་ནས། ཧེ་རུ་ཀ་དཔལ་གྲོང་ཁྱེར་དུ། །ཚོགས་ཀྱི་འཁོར་ལོས་
མཆོད་པ་ཡིས། །བདག་དང་ འགྲོ་བ་མ་ལུས་པ། དཀྱིལ་ འཁོར་ གཅིག་ཏུ་
འགྲུབ་པར་ཤོག །ཅེས་དང༌། བསྔོ་བ་གཞན་ཡང་གང་མོས་བྱས་ལ། མདོ་ནི།
འདི་སྐད་བདག་གིས་ཐོས་པའི་དུས་གཅིག་ན། བཅོམ་ལྡན་འདས་རྒྱལ་པོའི་
ཁབ་བྱ་རྒོད་ཕུང་པོའི་རི་ལ། དགེ་སློང་གི་དགེ་འདུན་ཆེན་པོ་དང༌། བྱང་ཆུབ་
སེམས་དཔའི་དགེ་འདུན་ཆེན་པོ་དང༌། ཐབས་ཅིག་ཏུ་བཞུགས་སོ། །དེའི་ཚེ་
བཅོམ་ལྡན་འདས་ཟབ་མོ་སྣང་བ་ཞེས་བྱ་བའི་ཆོས་ཀྱི་རྣམ་གྲངས་ཀྱི་ཏིང་ངེ་
འཛིན་ལ་སྙོམས་པར་ཞུགས་སོ། །ཡང་དེའི་ཚེ་བྱང་ཆུབ་སེམས་དཔའ་སེམས་
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ཤེས་རབ་ཀྱི་ཕ་རོལ་
དུ་ཕྱིན་པ་ཟབ་མོ་སྣང་བ་ཞེས་བྱ་བའི་སྤྱོད་པ་ཉིད་ལ་རྣམ་པར་བལྟ་ཞིང་། ཕུང་
པོ་ལྔ་པོ་དེ་དག་ལའང་རང་བཞིན་གྱིས་སྟོང་པར་རྣམ་པར་བལྟའོ། །དེ་ནས་
སངས་རྒྱས་ ཀྱི་མཐུས་ཚེ་ དང་ལྡན་པ་ཤཱ་རིའི་བུས་བྱང་ ཆུབ་ སེམས་ དཔའ་
སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་འདི་སྐད་
ཅེས་སྨྲས་སོ། །རིགས་ཀྱི་བུའམ་རིགས་ཀྱི་བུམ་མོ་གང་ལ་ལ་ཤེས་རབ་ཀྱི་ཕ་
རོལ་ཏུ་ཕྱིན་པ་ཟབ་མོའི་སྤྱོད་པ་སྤྱད་པར་འདོད་པ་དེས་ཇི་ལྟར་བསླབ་པར་བྱ།།
དེ་ སྐད་ ཅེས་ སྨྲས་ པ་ དང༌ ། བྱང་ཆུབ་ སེམས་ དཔའ་ སེམས་ དཔའ་ ཆེན་ པོ་
འཕགས་པ་སྤྱན་རས་གཟིགས་དབང་ཕྱུག་གིས། ཚེ་དང་ལྡན་པ་ཤཱ་ར་དྭ་ཏིའི་
-307-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བུ་ལ་འདི་སྐད་ཅེས་སྨྲས་སོ། །ཤཱ་རིའི་བུ་རིགས་ཀྱི་བུའམ་རིགས་ཀྱི་བུ་མོ་གང་
ལ་ལ་ཤེས་རབ་ཀྱི་ཕ་རོལ་དུ་ཕྱིན་པ་ཟབ་མོ་སྤྱོད་པ་འདོད་པ་དེས་འདི་ལྟར་
རྣམ་བལྟ་བར་བྱ་སྟེ། ཕུང་པོ་ལྔ་པོ་དེ་དག་ལ་ཡང་བཞིན་གྱིས་སྟོང་པར་ཡང་
དག་པར་རྗེས་སུ་བལྟའོ། །གཟུགས་སྟོང་པའོ། །སྟོང་པ་ཉིད་ཀྱང་གཟུགས་
སོ། །གཟུགས་ལས་ཀྱང་སྟོང་པ་ཉིད་གཞན་མ་ཡིན་ནོ། །སྟོང་པ་ཉིད་ལས་
ཀྱང་གཟུགས་གཞན་མ་ཡིན་ནོ། །དེ་བཞིན་དུ་ཚོར་བ་དང༌། །འདུ་ཤེས་དང༌།
འདུ་བྱེད་དང་། རྣམ་པར་ཤེས་པ་རྣམས་ལ་སྟོང་པའོ། །ཤཱ་རིའི་བུ་དེ་ལྟ་བས་ན་
ཆོས་ཐམས་ཅད་སྟོང་པ་ཉིད་དོ། །མཚན་ཉིད་མེད་པ། མ་སྐྱེས་པ། མ་འགག་
པ། དྲི་མ་མེད་པ། དྲི་མ་དང་བྲལ་བ་མེད་པ། བྲི་བ་མེད་པ། གང་བ་མེད་པའོ།
ཤཱ་རིའི་བུ་དེ་བས་ན་སྟོང་པ་ཉིད་ལ་གཟུགས་མེད། ཚོར་བ་མེད། འདུ་ཤེས་
མེད། འདུ་བྱེད་མེད། རྣམ་པར་ཤེས་པ་མེད། མིག་མེད། རྣ་བ་མེད། སྣ་མེད།
ལྕེ་མེད། ལུས་ མེད། ཡིད་ མེད། གཟུགས་ མེད། སྒྲ་མེད། དྲི་མེད། རོ་མེད།
རེག་བྱ་མེད། ཆོས་མེད་དོ། །མིག་གི་ཁམས་མེད་པ་ནས། ཡིད་ཀྱི་ཁམས་མེད།
ཡིད་ཀྱི་རྣམ་པར་ཤེས་པའི་ཁམས་ཀྱི་བར་དུ་ཡང་མེད་དོ། །མ་རིག་པ་མེད།
མ་རིག་པ་ཟད་པ་མེད་པ་ནས། རྒ་ཤི་མེད། རྒ་ཤི་ཟད་པའི་བར་དུ་ཡང་མེད་
དོ། །དེ་བཞིན་དུ་སྡུག་བསྔལ་བ་དང༌། ཀུན་འབྱུང་བ་དང༌། འགོག་པ་དང༌།
ལམ་མེད། ཡེ་ཤེས་མེད། ཐོབ་པ་མེད། མ་ཐོབ་པ་ཡང་མེད་དོ། །ཤཱ་རིའི་བུ་དེ་
ལྟ་བས་ན་བྱང་ཆུབ་སེམས་དཔའ་རྣམས་ཐོབ་པ་མེད་པའི་ཕྱིར། ཤེས་རབ་ཀྱི་
ཕ་རོལ་ཏུ་ཕྱིན་པ་ཟབ་མོ་ལ་བརྟེན་ཅིང་གནས་ཏེ། སེམས་ལ་སྒྲིབ་པ་མེད་ཅིང་
སྐྲག་པ་མེད་དོ། །ཕྱིན་ཅི་ལོགས་ལས་ཤིན་ཏུ་འདས་ནས་མྱ་ངན་ལས་འདས་
-308-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
པའི་ མཐར་ ཕྱིན་ཏོ། །དུས་ གསུམ་དུ་ རྣམ་ པར་ བཞུགས་ པའི་ སངས་ རྒྱས་
ཐམས་ཅད་ཀྱང༌། །ཤེས་ རབ་ཀྱི་ཕ་རོལ་དུ་ཕྱིན་པ་ཟབ་མོ་ལ་བརྟེན་ཅིང་
གནས་ཏེ། སེམས་ལ་སྒྲིབ་པ་མེད་ཅིང་སྐྲག་པ་མེད་དོ། །ཕྱིན་ཅི་ལོག་ལས་
ཤིན་ཏུ་འདས་ནས་མྱ་ངན་ལས་འདས་པའི་མཐར་ཕྱིན་ཏོ། །དུས་གསུམ་དུ་
རྣམ་པར་བཞུགས་པའི་སངས་རྒྱས་ཐམས་ཅད་ཀྱང་། ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོ་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་མངོན་པར་རྫོགས་པར་སངས་རྒྱས་སོ། །དེ་ལྟ་བས་ན་ཤེས་རབ་ཀྱི་ཕ་
རོལ་དུ་ཕྱིན་པའི་སྔགས། རིག་པ་ཆེན་པོའི་སྔགས། བླ་ན་མེད་པའི་སྔགས།
མི་མཉམ་པ་དང་མཉམ་པར་བྱེད་པའི་སྔགས། སྡུག་བསྔལ་ཐམས་ཅད་རབ་ཏུ་
ཞི་བར་ བྱེད་ པའི་ སྔགས། མི་བརྫུན་པ་རྣམས་བདེན་པར་ཤེས་ པར་ བྱ་སྟེ།
ཤེས་རབ་ཀྱི་ཕ་རོལ་ཏུ་ཕྱིན་པའི་སྔགས་སྨྲས་པ། ཏདྱ་ཐཱ། ཨོཾ་ག་ཏེ་ག་ཏེ་པཱ་ར་
ག་ཏེ་པཱ་ར་སཾ་ག་ཏེ་བོ་དྷི་སྭཱཧཱ། ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་
ཆེན་པོ་དེ་ལྟར་ཤེས་རབ་ཀྱི་ཕ་རོལ་དུ་ཕྱིན་པ་ཟབ་མོ་ལ་བསླབ་པར་བྱའོ། །དེ་
ནས་བཅོམ་ལྡན་འདས་ཏིང་ངེ་འཛིན་དེ་ལས་བཞེངས་ཏེ། བྱང་ཆུབ་སེམས་
དཔའ་སེམས་དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་ལ་
ལེགས་སོ་ཞེས་བྱ་བ་བྱིན་ནས། ལེགས་སོ་ལེགས་སོ་རིགས་ཀྱི་བུ་དེ་དེ་བཞིན་
ནོ། །རིགས་ཀྱི་བུ་དེ་དེ་བཞིན་ཏེ། ཇི་ལྟར་ཁྱོད་ཀྱིས་བསྟན་པ་དེ་བཞིན་དུ།
ཤེས་རབ་ཀྱི་ཕ་རོལ་དུ་ཕྱིན་པ་ལ་སྤྱད་པར་བྱ་སྟེ། དེ་བཞིན་གཤེགས་པ་
རྣམས་ཀྱང་རྗེས་སུ་ཡི་རང་ངོ༌། །བཅོམ་ལྡན་འདས་ཀྱིས་དེ་སྐད་ཅེས་བཀའ་
སྩལ་ནས། ཚེ་དང་ལྡན་པ་ཤཱ་རིའི་བུ་དང༌། བྱང་ཆུབ་སེམས་དཔའ་སེམས་
-309-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
དཔའ་ཆེན་པོ་འཕགས་པ་སྤྱན་རས་གཟིགས་དབང་ཕྱུག་དང༌། ཐམས་ཅད་
དང་ལྡན་པའི་འཁོར་དེ་དག་དང༌། ལྷ་དང༌། མི་དང༌། ལྷ་མ་ཡིན་དང༌། དྲི་
ཟར་བཅས་པའི་འཇིག་རྟེན་པ་རྣམས་ཡི་རངས་ཏེ། བཅོམ་ལྡན་འདས་ཀྱིས་
གསུངས་པ་ལ་མངོན་པར་བསྟོད་དོ། །བཅོམ་ལྡན་འདས་མ་ཤེས་རབ་ཀྱི་ཕ་
རོལ་དུ་ཕྱིན་པའི་སྙིང་པོ་ཞེས་བྱ་བ་ཐེག་པ་ཆེན་པོའི་མདོ་རྫོགས་སོ།། །།
ཚོགས་ལ་རོལ་བ་ནི། ཚོགས་མཆོད་རྒྱ་མཚོའི་སྤྲིན་དུ་བསྟན་པ་བཞིན་ཤེས་
པར་བྱའོ། །གོས་ཀྱི་རྣལ་འབྱོར་ནི། གསར་པ་ཡིན་ན་ སྭ་བྷ་ཝས་སྟོང་པར་
སྦྱངས་ལ། ཧཱུྃ་ལས་ལྷའི་གོས་ཡིད་དུ་འོང་བར་བསམས་ལ། བླ་མ་བཞུགས་ན་
ཕུད་ཕུལ་བའམ། ཕུལ་བའི་མོས་པ་བྱ། མི་བཞུགས་ཀྱང་ཕྱོགས་དེར་བསམ་
པ་དུད་ངེ་བ་་བྱས་ནས་ཕུལ་བས་བཞེས་ཏེ་དགྱེས་ནས་སླར་བདག་ལ་གནང་
བར་བསམས་ལ། ལུས་ལྷར་བསྐྱེད་ནས་གྱོན་པས་གོས་ཀྱི་དངོས་གྲུབ་ཐོབ་
བོ། །རྟག་ཏུ་གོན་པའི་རྙིང་པ་ཡིན་ན་ལྷའི་གོས་སུ་ཤེས་པས་རང་ཉིད་ལྷར་
གསལ་བ་ཙམ་བྱའོ། །
སྤྱོད་ལམ་ གྱི་ རྣལ་ འབྱོར་ ནི། སྣོད་ བཅུད་ཐམས་ཅད་ ཞི་ ཁྲོའི་ དཀྱིལ་
འཁོར་རྨི་ལམ་སྒྱུ་མ་ཙམ་དུ་གསལ་བའི་ངང་ནས་ལུས་ངག་ཡིད་གསུམ་གྱི་བྱ་
བ་ཅི་དང་ཅི་བྱེད་སྤྲུལ་པ་ཙམ་དུ་བླ་མའི་བྱ་བ་བྱེད་པར་བསམ་པས་བྱ་བྱེད་
ཐམས་ཅད་དགེ་བར་འགྱུར་ཏེ། ལམ་གྱི་གྲོགས་སུ་འགྱུར་ཞིང་གང་བསྒྲུབ་
ཀྱང་མྱུར་བ་དང་བར་ཆད་མི་འབྱུང་བ་ཡིན་ནོ། །ཆོས་སྤྱོད་ལམ་གྱི་རིམ་པ་
ལས། སྔ་གོང་གི་རྣལ་འབྱོར་བསྟན་པའོ། །
-310-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
དེ་ནས་སྔ་དྲོའི་རྣལ་འབྱོར་ནི། ཕྱོགས་དྭངས་ཤིང་ཉམས་དགའ་བར་
འདུག་སྟེ། བླ་མའི་རྣལ་འབྱོར་དང་རང་བཞིན་རྫོགས་པ་ཆེན་པོའི་དོན་ལ་སྔ་
མ་བཞིན་མཉམ་པར་བཞག་ཅིང༌། མཆོག་ཏུ་ཐོད་རྒལ་གྱི་དོན་ལ་བསླབ་པར་
བྱའོ། །ཆོས་སྤྱོད་ལམ་གྱི་རིམ་པ་ལས། སྔ་དྲོའི་རྣལ་འབྱོར་བསྟན་པའོ། ། །
དེ་ནས་གུང་གི་རྣལ་འབྱོར་ནི། ཉི་མ་གུང་གི་ཆ་ལ། དཀོན་མཆོག་གསུམ་
གྱི་དྲུང་ངམ་ཕྱོགས་ཡིད་དུ་འོང་བར། ནམ་མཁའ་ལ་ཨོཾ་ཨཱཿཧཱུྃ་གིས་བླ་མ་ཡི་
དམ་མཁའ་འགྲོ་སྲུང་མ་དམ་ཅན་རྒྱ་མཚོའི་ཚོགས་སྤྲིན་ཕུང་འཁྲིགས་པ་ལྟར་
བཞུགས་པར་བསམས་ལ། །མཎྜལ་ལན་གསུམ་ཕྱིས་པས་སྒོ་གསུམ་གྱི་དྲི་མ་
དག་ནས། ཧཱུྃ་ལས་སངས་རྒྱས་ ཀྱི་ཞིང་ཁམས་དག་པ། གསེར་ གྱི་རི་དང༌།
གླིང་དང༌། ས་གཞི་མཛེས་པ་ལ། འདོད་པ་དང་གཟུགས་ཁམས་ཀྱི་ལྷ་དང་
མིའི་འདོད་ཡོན་དཔག་ཏུ་མེད་པ་དང་། གཟུགས་མེད་པའི་ཏིང་ངེ་འཛིན་གྱི་
དགའ་བདེ་དང༌། ཞིང་དག་པའི་གཞལ་ཡས་ཁང་། རིན་པོ་ཆེའི་ཤིང་ལྗོན་པ་
ལ་སོགས་པ་དང༌། ཉན་ཐོས་དང༌། རང་སངས་རྒྱས་དང༌། བྱང་ཆུབ་སེམས་
དཔའ་དང་སངས་རྒྱས་ཐམས་ཅད་ཀྱི་དགའ་བདེ་དཔག་ཏུ་མེད་པས་གང་བར་
བསམས་ལ། ཚོམ་བུ་ལྔ་དང༌། བརྒྱད་དང༌། བཅུ་གཉིས་བཀོད་པ་འབུལ་བ་
ནི། ཨོཾ་ ཨཱཧཱུྃ། ཕྱོགས་ བཅུའི་འཇིག་རྟེན་ སྣ་ཚོགས་ ཁམས་ཆེན་ སེམས་ ཅན་
དབྱིངས་མཐའི་ཇི་སྲིད་མ་ལུས་ཀུན་ཁྱབ་གཟུགས་དང་བཀོད་པ་དང་དཔག་
ཡས་རྒྱ་མཚོའི་སྙིང་པོ་གང་ཅན་མཚོས་བརྒྱད་ལྷ་མིའི་བཀོད་སྤྲིན་ནམ་མཁའི་
དབྱིངས་ཙམ་དེ་ སྙིང་རྒྱལ་བ་རྒྱ་མཚོའི་ཚོགས་བཅས་མཆོད་འོས་རྣམས་ལ་
གུས་པས་འབུལ། གསེར་གྱི་ ས་གཞིར་རི་དབང་ལྷུན་པོས་བརྒྱན། །གླིང་བཞི་
-311-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གླིང་ཕྲན་ཉི་ཟླ་གཟའ་སྐར་དཀྲམ། ལྷ་མི་འདོད་ཡོན་ཕུན་སུམ་ཚོགས་དང་
ལྡན་པ། །གླི་བཞིའི་འཇིག་རྟེན་རྒྱན་གྱུར་རྣམས་ ཀྱིས་མཆོད། །རིན་ཆེན་ཆུ་
མཚོ་མེ་ཏོག་གིས་བཀྲམ་རྣམ་དག་པདྨའི་གཞལ་ཡས་ཆུ་དབང་ཡིད་བཞིན་
དབང་པོས་ཉེར་བརྟེན་ས་འོག་ས་སྟེང་ས་བླ་བར་སྣང་ལ་གནས་ཁང་བརྩེགས་
ཡིད་འོང་རྣམ་མང་ལྷ་ཡི་སྐྱེད་ཚལ་འོད་དང་ གཟི་བརྗིད་དཔལ་དུ་འབར་
བས་འགྲོ་བའི་བླ་མ་སྲས་བཅས་མཆོད། །གསེར་དང་དངུལ་དང་ཤེལ་དང་
ཨིནྡྲ་རྙིལ། །མ་རྒད་མུ་ས་ག་རྒྱུ་བེ་ཌཱུརླ། །ཡིད་བཞིན་ནོར་བུ་སྣ་ཚོགས་མཛེས་
འབར་ བ། །བུམ་ བཟང་ དཔག་ བསམ་ཤིང་ཆེན་རྣམས་ ཀྱིས་ མཆོད། །པདྨ་
ཀུ་མུ་ཏ་དང་ཨུཏྤལ་དྲི་ལྡན་མདངས་བཀྲ་ཡིད་འོང་ཁ་བྱེ་ལྷག་གེར་གསལ་གྱུར་
ནོར་བུའི་ གདུ་བུ་ཡིད་འོང་འཁྲོལ་ བས་ མཛེས་ བྱས་ ལྷ་མིའི་བུ་མོ་བསྟོད་
དབྱངས་སྒྲོགས་ལྡན་གདུགས་དང་རྒྱལ་མཚན་རོལ་མོའི་སྒྲ་དབྱངས་མཐོ་རིས་
ས་སྟེང་དཔལ་འབྱོར་རྣམས་ཀྱིས་མཆོད། །རིན་ཆེན་བདུན་དང་བཀྲ་ཤིས་རྣམ་
པ་བརྒྱད། །གཞལ་མེད་ཁང་མཛེས་ཡིད་འོང་ཉམས་དགའ་བ། །མི་ དབང་
དཔལ་ཕྲེང་ཕུན་ཚོགས་འདི་ཕུལ་བས། །རྒྱལ་བའི་འབྱོར་ཚོགས་ལྷུན་གྱིས་
གྲུབ་གྱུར་ཅིག །བསམ་གཏན་ལྷ་གནས་ཤིན་ཏུ་ཉམས་དགའ་དྭངས་པའི་འོད་
ཀྱི་གཞལ་ཡས་ཁང་བཀྲམ་གཟུགས་བཟང་ལྷ་མང་གིས་མཛེས་བསམ་གཏན་
ཞི་བའི་སྐྱེད་མོས་ཚལ་གཅིག་མི་གཡོ་གཟུགས་དང་གཟུགས་མེད་ཡེ་ཤེས་
རོལ་བའི་ཏིང་འཛིན་ལ་རེག་སྲིད་གསུམ་དངོས་དང་དངོས་མེད་བདེ་དགའ་རྒྱ་
མཚོ་རྣམས་ཀྱིས་མཆོད། །ཉན་ཐོས་རང་སངས་རྒྱས་དང་བྱང་ཆུབ་སེམས། །
རྒྱལ་བའི་གཟུངས་སྤྲིན་ སྙིང་ པོ་ལས་འཐོན་པ། །ཕྱི་ནང་གསང་བའི་མཆོད་
-312-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
སྤྲིན་རྒྱ་མཚོ་ཡིས། །བླ་མ་ཡི་དམ་དཀྱིལ་འཁོར་ལྷ་ཚོགས་མཆོད། དག་པའི་
ཞིང་ཁམས་རྒྱལ་སྲས་འབྱོར་པས་ཡོངས་གར་ལྷ་མིའི་བདེ་འབྱུང་རྒྱལ་བ་རྒྱ་
མཚོའི་སྤྲིན་ཕུང་ དང་ བཅས་ ཡེ་ ཤེས་ ལས་ གྲུབ་ གཞལ་ ཡས་ ནམ་ མཁའི་
དབྱིངས་ཁྱབ་ལོངས་སྐུའི་ཞིང་གི་དཔལ་འབྱོར་ཆོས་སྐུའི་ཞིང་གི་སྙིང་པོ་མ་
ལུས་ཡོངས་བཀོད་བདེ་ ཆེན་ རྒྱ་ མཚོར་འགྲོ་ ཀུན་ ཕྱམ་ གཅིག་བགྲོད་ པར་
ཤོག །རིན་ཆེན་མཎྜལ་ཀུན་བཟང་མཆོད་པའི་སྤྲིན། །སྲིད་ཞིའི་འབྱོར་ཚོགས་
དཔག་མེད་དང་ལྡན་པ། །ཕུན་ཚོགས་བསོད་ནམས་ཞིང་ལ་ཕུལ་བ་ཡིས། །
འགྲོ་ཀུན་ཐར་པའི་གྲོང་དུ་ཕྱིན་པར་ཤོག །ཅེས་ཕུལ་བས་ཐུན་མོང་གི་ཚོགས་
གཉིས་རྫོགས་ནས་ཞིང་ཁམས་དག་པ་ལ་སྤྱོད་པའི་དགོས་པ་ཡོད་དོ། །
དེ་ནས་ཁྱད་པར་གྱི་ཚོགས་གཉིས་རྫོགས་ནས་ཡེ་ཤེས་ལྔའི་ཞིང་ཁམས་
པ་ སྤྱོད་ པར་ བྱ་ བའི་ ཕྱིར། །ལྔ་ཚན་ ལྔ་ནི། མཎྜལ་ཚོམ་བུ་བཀོད་ལ། ཞིང་
ཁམས་ཐམས་ཅད་སྤོས་ཀྱི་དྲི་དང༌། སྨན་སྣ་ཚོགས་དང༌། འབྲུ་སྣ་དང༌། རིན་
པོ་ ཆེ་ དང༌ ། མེ་ཏོག་སྣ་ཚོགས་ ཀྱིས་ གང་བར་དམིགས་ལ། ཨོཾ་ ཨཱཧཱུྃ། ཡིད་
བཞིན་རིན་པོ་ཆེའི་སྤྲིན་གྱི་དྲྭ་བས་ཀུན་ནས་བརྒྱན་པའི་ཞིང་ཁམས། གསེར་
གྱི་ ས་ གཞི། རིན་ པོ་ ཆེའི་ རི་བོ། སྨན་ གྱི་ནགས་ཚལ། སྤོས་ ཀྱི་སྤྲིན་ཕུང༌།
འབྲུའི་བང་མཛོད། མེ་ཏོག་གི་སྐྱེད་མོས་ཚལ། དཔག་བསམ་གྱི་ཤིང༌། ཡིད་
བཞིན་གྱི་ནོར་བུ་ལ་སོགས་པ། ལྷ་དང་མིའི་མཆོད་པའི་སྤྲིན་ཕུང་དཔག་ཏུ་
མེད་པ་ནམ་མཁའི་མཐའ་ཀླས་བར་བཀང་སྟེ། བླ་མ་དང་ཡི་དམ་དཀྱིལའཁོར་
གྱི་ལྷ་ཚོགས་དམ་ཅན་རྒྱ་མཚོའི་ཚོགས་དང་བཅས་པ་རྣམས་ལ་ཇི་སྲིད་འཁོར་
བ་མ་སྟོངས་ཀྱི་བར་དུ་རྟག་པ་རྒྱུན་གྱི་འཁོར་ལོར་འབུལ་ལོ། །ཞིང་ཁམས་
-313-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཐམས་ཅད་གསེར་གྱི་ས་གཞི་ཀུན་ནས་མཛེས་པའི་སྙིང་པོ་ལ། །རིན་ཆེན་སྣ་
ཚོགས་སིལ་མར་བཀྲམ་ཞིང་ཡིད་འོང་ནོར་བུའི་འོད་འབར་བས། །མཐའ་དང་
དབུས་ མེད་ ནམ་ མཁའི་ དབྱིངས་ ཁྱབ་ དཔག་ ཡས་ མཆོད་ པའི་ སྤྲིན་ ཕུང་
འདི། །བླ་མ་ཡི་དམ་དཀྱིལ་འཁོར་ལྷ་ཚོགས་དམ་ཅན་རྒྱ་མཚོའི་ཚོགས་ལ་
འབུལ། །ཀུན་ནས་མཛེས་པའི་རིན་ཆེན་སྣ་ཚོགས་ཀྱིས། །ནམམཁའ་མཐའ་
ཀླས་བཀང་སྟེ་ཕུལ་བ་ཡིས། །འགྲོ་ཀུན་གནས་སྐབས་དགོས་འདོད་ལྷུན་གྲུབ་
ཅིང་། །མཐར་ཐུག་ཡེ་ཤེས་ལྔ་ལ་སྤྱོད་པར་ཤོག །ཞིང་ཁམས་ཐམས་ཅད་སྣ་
ཚོགས་འབྲུ་མང་ཀུན་ནས་བཀྲམ་པའི་ས་གཞི་ལ། སྨན་ཤིང་མེ་ཏོག་ལོ་ཏོག་
རབ་རྒྱས་དུད་པའི་འབྲས་བུས་ རབ་ཏུ་ཕྱུག ཁང་བརྩེགས་འབྲུ་མང་འབྱོར་
པས་ཡོངས་གང་ཡིད་འོང་ལྷ་ཡི་གཞལ་མེད་ཁང་། །བསམ་གཏན་རོ་བརྒྱའི་
ཟས་ཀྱི་རྗེས་འགྲོ་འདོད་རྒུའི་དཔལ་འབྱུང་དམ་པ་འདི། །བླ་མ་ཡི་དམ་དཀྱིལ་
འཁོར་ལྷ་ཚོགས་དམ་ཅན་རྒྱ་མཚོའི་ཚོགས་ལ་འབུལ། །འབྲུ་མང་འབྱོར་པ་
ཤིན་ ཏུ་ དཔག་ ཡས་ ཀྱིས། །ནམ་ མཁའི་ མཐའ་ ཀླས་ བཀང་ སྟེ་ ཕུལ་ བ་
ཡིས། །འགྲོ་ཀུན་གནས་སྐབས་འབྱོར་པ་མཐའ་ཡས་ཤིང༌། མཐར་ཐུག་སྐུ་
ལྔའི་ ཞིང་ ལ་ སྤྱོད་ པར་ཤོག །ཞིང་ ཁམས་ ཐམས་ ཅད་ དྲི་གཙང་ གིས་ ཁྱབ་
གསེར་གྱི་ ས་གཞི་བསྟར་བ་ལ། །ཙནྡན་སྣ་ཚོགས་ཕྱེ་མ་ཕུར་མ་རི་རབ་མཉམ་
པ་བཀོད་གྱུར་ཅིང་། །སྤོས་ཀྱི་དཔག་བསམ་ཆུ་མཚོས་རབ་བརྒྱན་དྲི་ཞིམ་
དྭངས་པའི་མཆོད་སྤྲིན་འདི། །བླ་མ་ཡི་དམ་དཀྱིལ་འཁོར་ལྷ་ཚོགས་དམ་ཅན་
རྒྱ་ མཚོའི་ ཚོགས་ ལ་ འབུལ། །སྤོས་ དང༌ སྨན་ སྦྱར་ བདུད་རྩིའི་ སྤྲིན་ ཕུང་
འདི། །ནམ་ མཁའི་མཐའ་ཀླས་ བཀང་སྟེ་ཕུལ་བ་ཡིས། །འགྲོ་ཀུན་གནས་
-314-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
སྐབས་ དབང་པོ་ རབ་ གསལ་ཞིང༌། །མཐར་ཐུག་ ཀུན་བཟང་ ཞིང་ ལ་ སྤྱོད་
པར་ཤོག །ཞིང་ཁམས་ཐམས་ཅད་སྨན་གྱི་ས་གཞི་རབ་ཏུ་དྭས་པས་བརྒྱན་པ་
ལ། །སྨན་ གྱི་ རི་བོ་ཤིན་ཏུ་ དཔག་མེད་ཀུན་ ནས་ བཀོད་པས་ མཛེས་ པར་
བཀང་། །བཀྲ་ཤིས་གཟི་བརྗིད་དཔལ་དུ་འབར་བས་ནད་ཀུན་ཞི་བར་བྱེད་པ་
འདི། །བླ་མ་ཡི་དམ་དཀྱིལ་འཁོར་ལྷ་ཚོགས་དམ་ཅན་རྒྱ་མཚོའི་ཚོགས་ལ་
འབུལ། །སྨན་མཆོག་བདུད་རྩིའི་མཆོད་སྤྲིན་དམ་པ་འདི། །ནམ་མཁའི་མཐའ་
ཀླས་ བཀང་ སྟེ་ ཕུལ་ བ་ ཡིས། །འགྲོ་ཀུན་གནས་སྐབས་ ཚེ་ རིང་ནད་མེད་
ཅིང་། །མཐར་ཐུག་བདེ་ཆེན་ཞིང་ལ་སྤྱོད་པར་ཤོག །ཞིང་ཁམས་ཐམས་ཅད་
རིན་ཆེན་སིལ་མས་ཀུན་ནས་བཀང་བར་གྱུར་པ་ལ། །པདྨའི་མཚོ་དང་མེ་ཏོག་
ཁང་བརྩེགས་ཨུཏྤལ་དྲྭ་བས་སྦྲེལ་ལེགས་པ། །དུས་བཞིར་ལྷ་ཡིས་མེ་ཏོག་
ཆར་འབེབ་ས་དང་བར་སྣང་བརྒྱན་པ་འདི། །བླ་མ་ཡི་དམ་དཀྱིལ་འཁོར་ལྷ་
ཚོགས་ དམ་ ཅན་ རྒྱ་ མཚོའི་ ཚོགས་ ལ་ འབུལ། །ཡིད་ འོང་ སྣ་ ཚོགས་ རིན་
ཆེན་མཛེས་འབར་བས། །ནམ་མཁའི་མཐའ་ཀླས་བཀང་སྟེ་ཕུལ་བ་ཡིས། །
འགྲོ་ཀུན་གནས་སྐབས་ཤེས་རབ་རྒྱ་ཆེ་ཞིང་། །མཐར་ཐུག་འོད་ལྔའི་ཞིང་ལ་
སྤྱོད་པར་ཤོག །ཅེས་ འབུལ་ ལོ། །འདིས་ནི་ཚེ་ རིང་བ་དང༌། །ནད་མེད་པ་
དང༌། ལོངས་སྤྱོད་དང་ལྡན་པ་དང་། སྣང་བ་བཞིའི་ཡེ་ཤེས་གོང་དུ་འཕེལ་བ་
ལ་སོགས་པ་ཡོན་ཏན་དཔག་ཏུ་མེད་པ་གསུངས་སོ། །རྒྱས་པར་ནི་ཡང་ཏིག་
ཡིད་བཞིན་ནོར་བུར་ཤེས་པར་བྱའོ། །དེ་ནས་བདག་ཉིད་དཔལ་རྡོ་རྗེ་སེམས་
དཔར་གསལ་བའི་སྙིང་གར་པད་ཟླའི་དབུས་ན་རྡོ་རྗེ་ཧཱུྃ་གིས་མཚན་པ་ཡི་གེ་
བརྒྱ་པས་བསྐོར་བ་ལས་འོད་འཕྲོས། བདག་དང་སེམས་ཅན་ཐམས་ཅད་ཀྱི་
-315-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
སྡིག་ སྒྲིབ་ ཉམས་ ཆག་ ཐམས་ ཅད་ དག་ ནས་ སྣོད་བཅུད་ཐམས་ཅད་ རྡོ་ རྗེ་
སེམས་དཔའི་ཞིང་ཁམས་སུ་བསམས་ལ། ཡི་གེ་བརྒྱ་བ་ཅི་འགྲུབ་བཟླས་པའི་
མཐར་ཐམས་ཅད་དམིགས་སུ་མེད་པའི་ངང་ལ་དར་ཅིག་ཀློད་ནས། བསྔོ་བ་
བྱ་བ་ནི། དགེ་བ་འདི་ཡིས་མྱུར་དུ་བདག །རྡོ་ རྗེ་ སེས་ དཔའ་ འགྲུབ་གྱུར་
ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ ས་ལ་འགོད་པར་ཤོག །ཅེས་
བརྗོད། ཉིན་ཞག་གི་ཆའི་ཉམས་ཆག་བཤགས་པ་ལ་འདི་ལས་ཟབ་པ་མེད་
དོ། །ཆོས་སྤྱོད་ལམ་གྱི་རིམ་པ་ལས། །སྔ་གུང་གྱི་རྣལ་འབྱོར་བསྟན་པའོ། །
དེ་ནས་ཕྱི་དྲོའི་རྣལ་འབྱོར་ནི། །ཕྱི་དྲོའི་དུས་སུ་ཡང་བླ་མའི་རྣལ་འབྱོར་
དང་འོད་གསལ་གྱི་ཏིང་ངེ་འཛིན་ལ་སྔ་མ་ལྟར་མཉམ་པར་བཞག་གོ །ཕྱི་དྲོའི་
རྣལ་འབྱོར་རོ། །
དེ་ནས་དགོང་ཐུན་གྱི་རྣལ་འབྱོར་ལ། །དང་པོ་གཏོར་མ་བྱ་བ་ནི། །ཐོག་
མར་རྒྱུན་གཏོར་ཆ་ལྔ་བཤམས་ཏེ། སྟན་བདེ་བ་ལ་འདུག་ནས། ན་མོ། སངས་
རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་
སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་ཀྱིས། །འགྲོ་ལ་
ཕན་ཕྱིར་སངས་རྒྱས་འགྲུབ་པར་ཤོག །ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨ་སྭ་བྷཱ་ཝ་བི་
ཤུདྡྷོཉཧཾ། ཆོས་ཐམས་ཅད་སྟོང་པའི་ངང་ལས་རང་ ཉིད་ཐུགས་རྗེ་ཆེན་པོ་
དཀར་པོ་གཡས་པདྨ་ཐུགས་ཀར་འཛིན་ཅིང་། གཡོན་མཆོག་སྦྱིན་གྱི་ཕྱག་རྒྱ་
མཛད་པ། དར་དང་རིན་པོ་ཆེས་བརྒྱན་ཅིང་རྡོ་རྗེའི་སྐྱིལ་མོ་ཀྲུང་གིས་བཞུགས་
པའི་ཐུགས་ཀ་ནས་འོད་འཕྲོས། རཾ་ཡཾ་ཁཾ་དུ་གྱུར་པ་ལས་གཏོར་མ་ལ་ཕོག །
རཾ་ལས་མེས་མ་དག་པ་ཐམས་ཅད་བསྲེག ཁཾ་ལས་ཆུ་བྱུང་བས་སྦྱངས། ཡཾ་
-316-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ལས་རླུང་བྱུང་བས་གཏོར་ཏེ། སྟོང་བའི་ངང་ལས་ཀཾ་ལས་མི་མགོའི་སྒྱེད་པུ་
གསུམ་གྱི་སྟེང་དུ་ཐོད་པ་ཕྱི་དཀར་ལ་ནང་དམར་བ་སྟོང་གསུམ་ཙམ་གྱི་ནང་དུ་
གཏོར་མ་སོ་སོའི་ངོ་བོ་ཨོཾ་ཨཱཿཧཱུྃ་ལས་ཤ་ལྔ་བདུད་རྩི་ལྔའི་རང་བཞིན་རི་རབ་
དང་རྒྱ་མཚོ་མཉམ་པས་ཁེངས། ཡཾ་ལས་རླུང་གཡོས། རཾ་ལས་མེ་འབར་བས་
ཐོད་པའི་བདུད་རྩི་ཁོལ། ཟླ་བའི་ཁ་ཆོད་རྡོ་རྗེ་རྩེ་ལྔ་པས་བརྒྱན་པ་ལྟེ་བ་ལ་ཨོ་
ཨཱཧཱུྃ་གིས་མཚན་པ་འོད་འཕྲོས། ཕྱོགས་བཅུའི་སངས་རྒྱས་ཐམས་ཅད་ཀྱི་ཡེ་
ཤེས་ཀྱི་བདུད་རྩི་སྤྱན་དྲངས་ཐོད་པའི་བདུད་རྩི་ལ་ཐིམ་པས་ཡེ་ཤེས་ཀྱི་བདུད་
རྩི་འདོད་རྒུ་ཐམས་ཅད་འབྱུང་བའི་རང་བཞིན་དུ་གྱུར། དེ་ནས་མདུན་གྱི་ནམ་
མཁར་ཉི་ཟླ་པདྨ་སེང་གེ་རིན་པོ་ཆེའི་ཁྲི་ལ་སོགས་པ་གྲངས་མེད་པ་བསམས་
ལ། ན་མོ། བདེ་གཤེགས་སྙིང་པོས་འགྲོ་ཀུན་ཡོངས་ལ་ཁྱབ། །སེམས་འདི་རྒྱ་
ཆེན་མཆོག་ཏུ་རབ་བསྐྱེད་དོ། །འགྲོ་བ་འདི་དག་མ་ལུས་སངས་རྒྱས་རྒྱུ། །འདི་
ན་སྣོད་མིན་སེམས་ཅན་གང་ཡང་མེད། །བཞེངས་ཤིག་བཞེངས་ཤིག་སྟོབས་
བཅུ་མངའ་བའི་ལྷ། །དུས་ལ་མི་འདའ་ཐུགས་རྗེའི་དབང་གིས་ན། །སེམས་
ཅན་ དོན་ ལ་ དགོངས་ པའི་ དཀོན་ མཆོག་ གསུམ། །ཡིད་ ཀྱིས་ སྤྲུལ་ ཞིང་
བཤམས་ པའི་ གནས་འདི་རུ། །རྒྱལ་བ་འཁོར་བཅས་མ་ལུས་གཤེགས་ སུ་
གསོལ། །མ་ ལུས་ སེམས་ ཅན་ ཀུན་ གྱི་ མགོན་ གྱུར་ ཅིང་ ། །བདུད་ སྡེ་
དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་བཞིན་
མཁྱེན་ གྱུར་ པའི། །བླ་ མ་ཡི་ དམ་ མཁའ་ འགྲོའི་ རྣམས་ དང༌ ། །དམ་ཅན་
རྒྱ་མཚོའི་ཚོགས་རྣམས་གཤེགས་སུ་གསོལ། །ཨོཾ་བཛྲ་གུ་རུ་དེ་ཝ་ཌཱ་ཀི་ནཱི་ལོ་
ཀ་པཱ་ས་སརྦ་ས་མ་ཡ་ཛ༔ འཇིག་རྟེན་ལས་འདས་པ་དང་འཇིག་རྟེན་པའི་
-317-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
མགྲོན་རྣམས་བྱོན། །དབུས་སུ་བླ་མ། །ༀ་གུ་རུ་དེ་ཝ་ཀི་ནཱི་ལོ་ཀ་པཱ་ལ་སརྦ་
བཛྲ་པུབྷཱུ་པེ། ཨཱ་ལོ་ཀེ། གནྡྷེ། ནེ་ཝི། ཤརྡ་པཱུ་ཛ་མེ་གྷ་ས་མུ་དྲ་སྤ་ར་ཎ་
ས་མ་ཡེ་ཧཱུཾ་གིས་མཆོད་ནས། གཏོར་མ་དང་པོ་བླ་མ་དང་ཡི་དམ་ལ་ཕུལ་བས་
དགྱེས་ནས་གསོལ་བར་བསམ་ཞིང་། ༀ་མ་ཧཱ་གུ་རུ་དེ་ཝ་ཌཱ་ཀི་ནཱི་པ་ལིཾ་ཏ་ཁ་
ཁ་ཁཱ་ཧི་ཁཱ་ཧི། མཆོད་སྦྱིན་གྱི་གཏོར་མ་རྒྱ་ཆེན་པོ་འདི་ཉིད་དཔལ་ལྡན་རྩ་བ་
དང་བརྒྱུད་པར་བཅས་པའི་བླ་མ་དམ་པ་རྣམས་དང༌། ཡི་དམ་དཀྱིལ་འཁོར་
གྱི་ལྷ་ཚོགས་དཔག་ཏུ་མེད་པ་རྣམས་ལ་འབུལ་ལོ། །མཆོག་དང་ཐུན་མོང་གི་
དངོས་གྲུབ་རྒྱ་ཆེན་པོ་སྩལ་དུ་གསོལ། །
གཉིས་ པ་ ནི། མཁའ་ འགྲོ་ སྤྱི་ ལ་ ཕུལ་བས་ དགྱེས་ནས་ གསོལ་བར་
བསམ་ཞིང་། ཨོཾ་བཛྲ་བྷ་ར་ཧི་ཀྲོ་དྷཱི་ཀཱ་ལི་ཧ་རི་ནི་ས་མ་ཧཱ་བ་ལིཾ་ཏ་ཁ་ཁ་ཁཱ་ཧི་
ཁཱ་ཧི། ཨོཾ་བུདྡྷ་ཌཱ་ཀི་ནཱི། བཛྲ་ཌཱ་ཀི་ནཱི། རཏྣ་ཊཱ་ཀི་ནཱི། པདྨ་ཊཱ་ཀི་ནཱི། ཀརྨ་ཊཱ་
ཀི་ནཱི། ས་མ་ཡ་ཌཱ་ཀི་ནཱི། བི་ཤཱ་ཌཱ་ཀི་ནཱི། ལོ་ཀ་ཌཱ་ཀི་ནི། ཧ་རི་ནི་ས། ར་ཙ་ཧྲི་
ཡ། ཙིཏྟ་ཧཱུྃ་ཧཱུྃ་ཛ་ ཛཐབ་ལིཾ་ཏ་ཁ་ཁ་ཁཱ་ཧི་ཁཱ་ཧི། དཔལ་ལྡན་རྡོ་རྗེ་ ཕག་མོ།
འཁོར་མཁའ་འགྲོ་སྡེ་ལྔས་བསྐོར་བ་ཡེ་ཤེས་དང་ལས་ལས་གྲུབ་པ་ཐམས་
ཅད་ལ་འབུལ་ལོ། །འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་
མ་ལུས་པ་སྩལ་དུ་གསོལ། །
གསུམ་པ་ནི། སྲུང་མ་དམ་ཅན་རྒྱ་མཚོའི་ཚོགས་ལ་ཕུལ་བས་དགྱེས་པར་
བསམས་ལ། ཨོཾ་མ་ཧཱ་ཀཱ་ལ་ཤཱ་ས་ན་ཨ་མྲྀ་ཏ་བ་ལིཾ་ཏ་ཁཱ་ཧི། ཨོཾ་ཏྲག་རག་ཨེ་ཀ་
ཛཱ་ཊི་བ་ལིཾ་ཏ་ཁཱ་ཧི། ཨོ་རགློ་ཁྱི་ཁ་ལ་བ་ལིཾ་ཏ་ཁཱ་ཏི། ཨོ་རཱ་ཧུལ་བ་ལཾ་ཏ་ཁཱ་ཧི།
ཨོ་རྨེ་རུ་རྩེ་བ་ལིཾ་ཏ་ཁཱ་ཧི། ༀ་བཛྲ་སཱ་དྷ་བ་ལི་ཏ་ཁཱ་ཧེ། དཔལ་ལྡན་མགོན་པོ་
-318-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ནག་པོ་མ་ཧཱ་ཀཱ་ལ་འཁོར་དང་བཅས་པ་རྣམས་དང༌། ཁྱད་པར་དུ་ཡང་དཔལ་
ལྡན་སྔགས་ཀྱི་བདག་མོ། ཤན་པ་སྲོག་སྒྲུབ་ནག་མོ། །གཟའི་དགེ་བསྙེན་རཱ་
ཧུ་ལ། གནོད་སྦྱིན་དམར་ནག །དམ་ཅན་རྡོ་རྗེ་ལེགས་པ་འཁོར་དང་བཅས་པ་
དང༌། སྲུང་མ་དམ་ཅན་རྒྱ་མཚོའི་ཚོགས་དང་བཅས་པ་ཐམས་ཅད་ལ་འབུལ་
ལོ། །སངས་རྒྱས་ཀྱི་བསྟན་པ་བསྲུང་ཞིང་བདག་ཅག་འཁོར་དང་བཅས་པ་
བསྲུང་བ་དང་། རེ་བ་ཐམས་ཅད་བསྐང་དུ་གསོལ།
བཞི་པ་ནི། གཏེར་བདག་རྣམས་དང་ཡུལ་ལྷ་གཞི་བདག་རྣམས་ལ་ཕུལ་
བས་དགྱེས་པ་བསམས་ལ། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཎཾ་ཨཱདྱ་ནུཏྤ་ནོ་ཏ་ཨོཾ་
ཨཱཧཱུཾ་ ཕཊ་ སྭཧཱ། འཛམ་ བུ་ གླིང་ དང༌ ཁ་ བ་ ཅན་ ལ་ གནས་ པའི་
གཏེར་བདག་ཆེན་པོ་རྣམས་དང་ཡུལ་ལྷ་གཞི་བདག་གི་རིགས་སུ་གྱུར་པ་དང༌།
ལྷ་མཐུ་བོ་ཆེ། ཀླུ་མཐུ་བོ་ཆེ། བདུད་མཐུ་བོ་ཆེ། བཙན་མཐུ་བོ་ཆེ། མ་མོ་མཐུ་
བོ་ཆེ་ལ་སོགས་པ་ཐམས་ཅད་ལ་འབུལ་ལོ། །བཀའ་དང་བསྟན་པ་སྲུངས་
ཤིག །བདག་ཅག་འཁོར་དང་བཅས་པའི་བསམ་པ་བསྒྲུབ་ཅིང་རེ་བ་སྐོང་བ་
དང༌། གནས་མགྲོན་གྱི་དམ་ཚིག་གཉན་པོ་བསྲུང་ཞིང་། བཅོལ་པའི་ཕྲིན་
ལས་ཐམས་ཅད་འགྲུབ་པར་མཛད་དུ་གསོལ། ལྔ་པ་ནི། འབྱུང་པོ་ལ་ཨ་ཀཱ་
རོས་ཕུལ་ཏེ། འཁོར་བ་དང་མྱ་ངན་ལས་འདས་པས་བསྡུས་པའི་འབྱུང་པོ་ཀུན་
ཏུ་རྒྱུ་ཞིང་ཕན་གནོད་བྱེད་པ་ཐམས་ཅད་དང༌། ཁྱད་པར་དུ་ཡང་མཁའ་འགྲོ་
སུམ་ཅུ་རྩ་གཉིས། གིང་ཆེན་བཅོ་བརྒྱད། ལངྐའི་བདག་པོ་མགྲིན་བཅུ། ཕོ་ཉ་
སུམ་བརྒྱ་དྲུག་ཅུ། མགྱོགས་མ་བཞི། འབར་མ་བརྒྱད། མ་མོ་བདུན། སྲིང་མོ་
བཞི་ལ་སོགས་པ་རྣལ་འབྱོར་པའི་རེ་བ་བསྐང་བར་ཁས་བླངས་པ་རྣམས་དང་།
-319-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གཞན་ཡང་ལྷ་དང་ཀླུ་དང་ཤ་ཟ་དང་གྲིབ་གནོན་ལ་སོགས་པ་འབྱུང་པོའི་
ཚོགས་རྣམས་ལ་འབུལ་ལོ། །རྣལ་འབྱོར་པ་བདག་ཅག་འཁོར་དང་བཅས་
པ་ཐམས་ཅད་ལ་རྐྱེན་ཕྱི་ནང་གི་བར་དུ་གཅོད་པ་ཐམས་ཅད་མི་འབྱུང་ཞིང་།
ཆག་ཆེ་བ་དང༌། ཉམ་ང་བ་ཐམས་ཅད་བཟློག་ཏུ་གསོལ། ཧཱུྃ། རྣམ་དག་ཆོས་
ཉིད་ཞི་བ་ལས། །ཐུགས་རྗེ་ཆེན་པོའི་སྤྲུལ་པ་འབྱུང་། །ཐབས་ཤེས་ཟླ་གསང་
ཐིག་ལེ་ལས། །ཡལ་གམ་ཅན་རྣམས་འདུ་བར་མཛོད། །འདུ་མཛད་རྣམ་དག་
འདི་བཞེས་ལ། །བཅོལ་བའི་ཕྲིན་ལས་འགྲུབ་པར་མཛོད། །ཅེས་བརྗོད་ལ་
གཙང་སར་གཤགས་སོ། །དེ་ནས་ཁ་འབར་མའི་གཏོར་མ་ཆ་བདུན་བཤམས་
ལ། ཨོཾ་ཨཱཧཱུྃ་གིས་བདུད་རྩིར་བྱིན་གྱིས་བརླབས་ཏེ། ཨ་ཝ་ལོ་ཀི་ཏེ་ཨོཾ་སམྦྷ་ར་
ས་ལྷ་ར་ཧཱུཾ། ཡི་དྭགས་ཀྱི་རྒྱལ་མོ་ཁ་འབར་མ་གཟི་བརྗིད་ཆེན་མོས་གཙོ་བྱས་
ཡི་དྭགས་ཀྱི་རིགས་སུ་གྱུར་པ་མཁའ་ལ་རྒྱུ་བ། བྱིང་ན་གནས་པ་ཐམས་ཅད་
ལ་འབུལ་ལོ། །བཀྲེས་སྐོམ་གྱི་སྡུག་བསྔལ་ཐམས་ཅད་དང་བྲལ་ནས་བླ་ན་
མེད་པའི་བྱང་ཆུབ་ཐོབ་པར་གྱུར་ཅིག །བདག་ཅག་ འཁོར་དང་བཅས་པ་
རྣམས་ལ་ནད་དང་རིམས་དང་འཚེ་བ་ཐམས་ཅད་མི་འབྱུང་བ་མཛད་དུ་གསོལ།
དེ་ནས་བརྒྱ་རྩ་ནི། ཨོཾ་ཨཱ་ཧཱུྃ་གིས་གཏོར་མ་འདོད་ཡོན་གྱི་བདུད་རྩི་བསམ་
གྱིས་མི་ ཁྱབ་ པར་ བྱིན་གྱིས་བརླབས་ལ། ལྔ་ པ་ མན་ ཆད་ནས་ དེ་ བཞིན་
གཤེགས་པ་བཞིའི་མཚན་མཐར་བརྗོད་པ་དང་། ན་མསརྦ་ཏ་ཐཱ་ག་ཏ་ཨ་ཝ་
ལོ་ཀི་ཏིའི་སྔགས་ལན་གསུམ་གྱིས་འབུལ་བ་ཐམས་ཅད་ལ་འདྲ་བས། དང་པོ་
ནི། དཀོན་མཆོག་སྲི་ཞུའི་མགྲོན་དུ་གྱུར་པ་ཐམས་ཅད་ལ་འབུལ་ལོ། །མཆོག་
ཐུན་མོང་གི་དངོས་གྲུབ་རྒྱ་ཆེན་པོ་སྩལ་དུ་གསོལ། གཉིས་པ་ནི། མགོན་པོ་
-320-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཡོན་ཏན་གྱི་མགྲོན་དུ་གྱུར་པ། དཔལ་མ་ཧཱ་ཀཱ་ལ་ལ་སོགས་པ་སྲུང་མ་དམ་
ཚིག་ཅན་ཐམས་ཅད་ལ་འབུལ་ལོ། །སངས་རྒྱས་ཀྱི་བསྟན་པ་བསྲུང་ཞིང་
འཁོར་རྣམས་པ་བཞི་བསྐྱང་དུ་གསོལ། གསུམ་པ་ནི། རྒྱལ་པོ་ཆེན་པོ་སྡེ་བཞི་
དང་ཕྱོགས་སྐྱོང་བ་བཅུ་ལ་སོགས་པ་དཔལ་མགོན་བདུན་ཅུ་རྩ་ལྔ་འཁོར་དང་
བཅས་པ་རྣམས་ལ་འབུལ་ལོ། །སངས་རྒྱས་ཀྱི་བསྟན་པ་བསྲུང་ཞི་སེམས་ཅན་
ལ་ཕན་བདེ་འབྱུང་བར་མཛད་དུ་གསོལ། །བཞི་པ་ནི། ལྷན་ཅིག་སྐྱེས་པ་དང་
དཀར་པོའི་ཕྱོགས་ལ་མངོན་པར་དགའ་བའི་ལྷའི་རིགས་སུ་གྱུར་པ་ཐམས་
ཅད་དང་ལྷ་དང་མིའི་དྲང་སྲོང་ཆེན་པོ་ཐམས་ཅད་ལ་འབུལ་ལོ། །བདག་གི་
བདེན་པའི་ཚིག་རྣམས་འགྲུབ་ནས་ལེགས་པ་ཐམས་ཅད་འགྲུབ་པར་མཛད་དུ་
གསོལ། ལྔ་པ་ནི། སམྦ་རའི་མཐར། བཅོམ་ལྡན་འདས་དེ་བཞིན་གཤེགས་པ་
རིན་ཆེན་མང་ལ་ཕྱག་འཚལ་ལོ། །གཟུགས་མཛེས་དམ་པ་ལ་ཕྱག་འཚལ་ལོ།
སྐུ་འབྱམས་ཀླས་ལ་ཕྱག་འཚལ་ལོ། །འཇིགས་པ་ཐམས་ཅད་དང་བྲལ་བ་ལ་
ཕྱག་འཚལ་ལོ། །མཆོད་སྦྱིན་གྱི་གཏོར་མ་རྒྱ་ཆེན་པོ་འདི། །ཀླུ་ཆེན་པོ་བརྒྱད་
ཀྱིས་གཙོ་བྱམས་པའི་ས་བདག་ཀླུ་གཉན་གྱི་རིགས་སུ་གྱུར་པ་ཐམས་ཅད་
ལ་འབུལ་ལོ། །ས་བདག་ཀླུ་གཉན་གྱི་ནད་དང་གནོད་པ་ཐམས་ཅད་མི་འབྱུང་
བར་མཛད་དུ་གསོལ། དྲུག་པ་ནི། གཞི་བདག་གཉུག་མར་གནས་པ་ཐམས་
ཅད་ལ་འབུལ་ལོ། །གནས་མགྲོན་གྱི་དམ་ཚིག་ལ་གནས་པ་དང༌། འགོ་ཞིང་
སྟོང་ གྲོགས་ གཉེན་ པོ་མཛད་དུ་གསོལ། བདུན་པ་ནི། འགྲོ་བ་རིགས་དྲུག་
ལམ་རྒྱུད་ལྔ་སྐྱེ་བ་རྣམས་པ་བཞི། སྲིད་པ་བར་དོའི་སེམས་ཅན་ཐམས་ཅད་ལ་
འབུལ་ལོ། །རིགས་དྲུག་སོ་སོའི་སྡུག་བསྔལ་ཐམས་ཅད་དང་བྲལ་ནས་མྱུར་དུ་
321-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བླ་ན་མེད་པའི་བྱང་ཆུབ་ཐོབ་པར་གྱུར་ཅིག །བརྒྱད་པ་ནི། ཡི་དྭགས་ཀྱི་རྒྱལ་
མོ་གཟི་བརྗིད་ཆེ་མོས་གཙོ་བྱས་པའི་ཡི་དྭགས་ཀྱི་རིགས་སུ་གྱུར་པ་ཐམས་
ཅད་ལ་འབུལ་ལོ། །བཀྲེས་སྐོམ་གྱི་སྡུག་བསྔལ་ཐམས་ཅད་དང་བྲལ་ནས་མྱུར་
དུ་བླ་ན་མེད་པའི་བྱང་ཆུབ་ཐོབ་པར་གྱུར་ཅིག །དགུ་པ་ནི། བགེགས་ཀྱི་རྒྱལ་
པོ་བི་ན་ཡ་ཀས་གཙོ་བྱས་པའི་བགེགས་རིགས་སྟོང་ཕྲག་བརྒྱད་ཅུ་ཐམས་ཅད་
ལ་འབུལ་ལོ། །གནོད་སེམས་དང་གདུག་སེམས་ཐམས་ཅད་ཞི་ནས་བླ་ན་མེད་
པའི་བྱང་ཆུབ་ཐོབ་པར་གྱུར་ཅིག །བཅུ་པ་ནི། ལན་ཆགས་ཀྱི་རིགས་སུ་གྱུར་
པ་ཐམས་ཅད་ལ་འབུལ་ལོ། །བུ་ལོན་དང་ལན་ཆགས་ཐམས་ཅད་འཁོར་ནས་
བླ་ན་མེད་པའི་བྱང་ཆུབ་ཐོབ་པར་གྱུར་ཅིག །ཐ་མ་ནི། གློ་བུར་དུ་ལྷགས་པ་
ཐམས་ཅད་དང༌། ཁས་ཉེན་པ། དབང་ཆུང་བ། ལྷག་མ་དང་བཤལ་ཆུ་ལ་རེ་
བ་ཐམས་ཅད་ལ་འབུལ་ལོ། །བཟའ་བཏུང་ལོངས་སྤྱོད་ཕུན་སུམ་ཚོགས་པ་
དང་ལྡན་པར་གྱུར་ཅིག །དེ་ནས་ཆུ་སྦྱིན་ནི། གཏོར་སྣོད་ལྔའི་དང་པོའི་ནང་དུ་
ཆུ་སྦྲེང་པས་ཡི་དྭགས་ཐམས་ཅད་ཚིམ་པར་བསམས་ལ། ཨོཾ་ཨཱཧཱིཧཱུཾ་ སྭཱཧཱ།
འཕགས་ པ་སྤྱན་ རས་ གཟིགས་ དབང་ གི །ཕྱག་ ནས་ འབབ་ པའི་ འོ་ རྒྱུན་
གྱིས། །ཡི་དྭགས་རྣམས་ནི་ཚིམ་བྱས་ཏེ། ཁྲུས་བྱས་རྟག་ཏུ་བསིལ་བར་ཤོག །
ཅེས་ བརྗོད་ དོ། །གཏོར་ གཅིག་ མ་ ནི། གཏོར་ གཞོང་ བར་པ་ གསུམ་ དུ་ ཆུ་
ལན་བདུན་བདུན་བླུག་ཅིང་། ༀ་ཛྭ་ལ་མི་དཾ་སརྦ་པྲི་ཏ་སྭཱཧཱ། ཡི་དྭགས་ཀྱི་
ཚོགས་གངྒཱའི་ཀླུང་གི་བྱེ་མ་སྙེད་ཐམས་ཅད་ངོམས་ཤིང་ཚིམ་པར་གྱུར་ཅིག །
ཅེས་བརྗོད་དོ། །ལྷག་གཏོར་ནི། གཏོར་གཞོང་ཐ་མར་ཟན་འབྲུ་དང་ཆུ་བླུགས་
ལ། ཨོཾ་ཨུཙྪིཥྚ་པིཎྜ་སརྦ་པྲ་ཏེ་ བྷོས་མ་སྭཱཧཱ། ལྷག་མའི་མགྲོན་དུ་གྱུར་པ་
-322-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ། །
ཐམས་ཅད་ ལ་ འབུལ་ ལོ། །བཟའ་ བཏུང་་ ལོངས་སྤྱོད་ ཕུན་ སུམ་ ཚོགས་ པ་
དང་ལྡན་པར་གྱུར་ཅིག །ཅེས་བརྗོད་དོ། །དེ་ནས་བདེན་པའི་སྟོབས་དང་ཆོས་
ཀྱི་སྦྱིན་པ་ལ་སོགས་པ་ནི། ན་མོ། བདག་གི་བསམ་པའི་སྟོབས་དང་ནི། །དེ་
བཞིན་གཤེགས་པའི་སྦྱིན་སྟོབས་དང༌། །ཆོས་ཀྱི་དབྱིངས་ཀྱི་སྟོབས་རྣམས་
ཀྱིས། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་
པ། །ཐོགས་པ་མེད་པར་འབྱུང་གྱུར་ཅིག །ཆོས་རྣམས་ཐམས་ཅད་རྒྱུ་ལས་
བྱུང༌། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་
པ། །དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་བྱ་སྟེ། །དགེ་
བ་ཕུན་སུམ་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་
སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་སྟེ། །ངག་གི་སྡོམ་པ་
ལེགས་པ་ཡིན། །ཡིད་ཀྱི་སྡོམ་པ་ལེགས་ པ་ན། །ཐམས་ཅད་དུ་ནི་སྡོམ་པ་
ལེགས། །ཐམས་ཅད་བསྲུང་བའི་དགེ་སྦྱོང་དག །སྡུག་བསྔལ་ཀུན་ལས་ངེས་
གྲོལ་ལོ། །ཆོས་རྣམས་གཟུགས་བརྙན་ལྟ་བུ་སྟེ། །དག་ཅིང་གསལ་ལ་རྙོག་པ་
མེད། །བཟུང་དུ་མེད་ཅིང་བརྗོད་དུ་མེད། །རྒྱུ་དང་ལས་ལས་ཀུན་ཏུ་འབྱུང་། །
ངོ་བོ་མེད་ཅིང་གནས་མེད་པ། །དེ་ལྟར་ཆོས་རྣམས་ཤེས་ གྱིས་ལ། །སེམས་
ཅན་དོན་ནི་མཉམ་མེད་བྱོས། །འོན་ཀྱང་སངས་རྒྱས་སྲས་སུ་སྐྱེ། །ཆོས་དང་
ཟང་ཟིང་གི་སྦྱིན་པས་ཚོགས་གཉིས་རྫོགས་སྒྲིབ་གཉིས་བྱང་སྟེ། མྱུར་དུ་བླ་ན་
མེད་པའི་བྱང་ཆུབ་ཐོབ་པར་གྱུར་ཅིག །གང་ཡང་བདག་བློ་གཏི་མུག་པས། །
ལེགས་སྤྱད་འདི་ལ་ཉེས་པ་གང༌། །གང་ཕྱིར་ལུས་ཅན་སྐྱབས་གྱུར་པ། །དེ་
ཀུན་མགོན་པོས་བཟོད་པར་མཛོད། །ཨོ། ཁྱེད་ཀྱིས་སེམས་ཅན་དོན་ཀུན་
-323-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
མཛོད། །རྗེས་སུ་མཐུན་པའི་དངོས་གྲུབ་སྩོལ། །སངས་རྒྱས་ཡུལ་དུ་གཤེགས་
ནས་ཀྱང༌། །སླར་ཡང་འབྱོན་པར་མཛད་དུ་གསོལ། །ཨོཾ་བཛྲ་མུ སྦྱིན་པ་རྒྱ་
ཆེན་གྱུར་པ་འདི་ཡི་མཐུས། །འགྲོ་བའི་ནང་དུ་རང་བྱུང་སངས་རྒྱས་ཤོག །
སྔོན་གྱི་རྒྱལ་བ་རྣམས་ཀྱིས་མ་བསྒྲལ་བའི། །སྐྱེ་བོའི་ཚོགས་རྣམས་བདག་
གིས་སྒྲོལ་བར་ཤོག །བདག་ཅག་ཡོན་མཆོདའཁོར་དང་བཅས་པའི་རྐྱེན་ཕྱི་
ནང་གི་བར་དུ་གཅོད་པ་ཐམས་ཅད་ཞི་ནས་བསམ་པ་ཐམས་ཅད་ཡིད་བཞིན་
དུ་གྲུབ་སྟེ་མྱུར་དུ་བླ་ན་མེད་པའི་བྱང་ཆུབ་རིན་པོ་ཆེ་ཐོབ་པར་གྱུར་ཅིག །
སངས་ རྒྱས་ སྐུ་གསུམ་བརྙེས་པའི་ བྱིན་རླབས་ དང༌ ། །ཆོས་ ཉིད་མི་འགྱུར་
བདེན་ པའི་ བྱིན་རླབས་དང༌། །དགེ་འདུན་མི་ཕྱེད་འདུས་ པའི་ བྱིན་རླབས་
ཀྱིས། །བསྔོས་ཤིང་སྨོན་ལམ་ཅི་བཏབ་འགྲུབ་པར་ཤོག །ཅེས་བརྗོད། གཞན་
ཡང་ཐུགས་རྗེ་ཆེན་པོའི་བྲུལ་གཏོར་ལ་སོངས་པའི་སྤྱི་གཏོར་རྣམས་སྤྱི་དང་
མཐུན་པར་ གང་ ཤེས་ མཛད་པས་ཆོག་གོ །གང་ཟག་གི་རིགས་རྣམས་མི་
གཅིག་པས་སྤྲོས་པ་ལ་དགའ་ན་དེ་ལྟར་མཛོད། །དེ་ནས་གསོལ་བ་གདབ་པ་
ནི། ཧོ༔ བླ་མ་དང་ཡི་དམ་དཀྱིལ་འཁོར་གྱི་ལྷ་ཚོགས་མཁའ་འགྲོ་དམ་ཅན་རྒྱ་
མཚོའི་ཚོགས་དང་བཅས་པ་རྣམས་དང༌། ཕྱོགས་བཅུ་ན་བཞུགས་པའི་སངས་
རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ། །
འཕགས་པ་ཁྱདཔར་ཅན་ཁྱེད་རྣམས་ལ་མཁྱེན་པའི་ཡེ་ཤེས། བརྩེ་བའི་ཐུགས་
རྗེ། མཛད་ པའི་ ཕྲིན་ ལས། སྐྱོབ་ པའི་ནུས་ མཐུ། སྦྱིན་ པའི་ དངོས་ གྲུབ།
འཕགས་པའི་བདེན་ཚིག་ལ་སོགས་པ་བསམ་གྱིས་མི་ཁྱབ་པ་མངའ་བ་ལགས་
པས། ཕན་ བདེའི་ འབྱུང་ གནས་ སངས་ རྒྱས་ ཀྱི་ བསྟན་ པ་ རིན་ པོ་ ཆེ་ དར་
-324-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཞིང་རྒྱས་ལ་ཡུན་རིང་དུ་གནས་པར་མཛད་དུ་གསོལ། །བསྟན་པའི་རྩ་ལག་བླ་
མ་ཡང་དག་པ་དགེ་བའི་བཤེས་གཉེན་རྣམས་ཀྱི་སྐུ་ཚེ་དང་མཛད་པ་ཕྲིན་ལས་
ནམ་མཁའི་མཐའ་དང་མཉམ་པར་མཛད་དུ་གསོལ། །བདག་ཅག་ཆོས་སྒྲུབ་
པ་པོ་རྣམས་ཀྱིས་ཡང་། །རྐྱེན་ ཕྱི་ནང་གི་བར་དུ་གཅོད་པ་ཐམས་ཅད་ཞི་
ནས། །ལྟ་བ་དང་། དགོངས་པ་དང་། ཏིང་ངེ་འཛིན་ལ་སོགས་པ་ཆོས་སྤྱོད་ཀྱི་
རྟོགས་པ་ཁྱད་པར་ཅན་གོང་ནས་གོང་དུ་འཕེལ་ཏེ་མཆོག་ཐུན་མོང་གི་དངོས་
གྲུབ་ ཐོབ་ པར་ མཛད་ དུ་ གསོལ། །ཡུལ་ ཁམས་ དང་ ས་ ཕྱོགས་ཐམས་ཅད་
དུའང་ལོ་ཕྱུགས་རྟག་ཏུ་ལེགས་པ་དང༌། ཆར་ཆུ་དུས་གསུམ་འབབ་པ་དང༌།
ཕྱི་ནང་གི་འཁྲུག་རྩོད་དང་མཐའ་དམག་ལ་སོགས་པ་རྐྱེན་ཕྱི་ནང་གི་གནོད་པ་
དང་འཚེ་བ་ཐམས་ཅད་ཞི་བར་མཛད་དུ་གསོལ། ཁྱད་པར་དུའང་ཡོན་གྱི་
བདག་པོ་འཁོར་དང་བཅས་པའི་ནད་བཞི་བརྒྱ་རྩ་བཞི། གདོན་སྟོང་ཕྲག་
བརྒྱད་ཅུ། ཡེ་འབྲོགས་སུམ་བརྒྱ་དྲུག་ཅུ་ལ་སོགས་པ་དང༌། རྨི་ལམ་ངན་པ།
ལྟས་ངན་པ། མཚན་མ་ངན་པ། ཆག་ཆེ་བ་དང་ཉམ་ང་བ་ལ་སོགས་པ་ཐམས་
ཅད་བཟློག་ཏུ་གསོལ། །ཚེ་དང་དཔལ་དང་འབྱོར་པ་ལ་སོགས་པ་མཐུན་པའི་
རྐྱེན་ཐམས་ཅད་ཡིད་བཞིན་དུ་འགྲུབ་ཅིང་། འདི་དང་ཕྱི་མའི་མངོན་པར་མཐོ་
བ་དང་། །ངེས་པར་ལེགས་པའི་རེ་སྨོན་དམ་པའི་གཞིར་གྱུར་པ་ཐམས་ཅད་
བཀྲ་ཤིས་དང་བདེ་ལེགས་ཕུན་སུམ་ཚོགས་པར་མཛད་དུ་གསོལ། །ཞེས་ལན་
གསུམ་བརྗོད་དོ། །དེ་ནས་མདུན་གྱི་ནམ་མཁར་ བླ་མ་དང་དཀོན་མཆོག་
གསུམ་བསམས་ལ། བདག་དང་ སེམས་ ཅན་ཐམས་ ཅད་ ཐལ་མོ་སྦྱར་ ལ་
སྐྱབས་ སུ་ འགྲོ་ བར་ བསམ་ ལ། བླ་ མ་ལ་ སྐྱབས་ སུ་ མཆིའོ། །སངས་ རྒྱས་
-325-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་
མཆིའོ། །ཞེས་གདངས་སྙན་པོས་བརྒྱ་རྩ་གཅིག་བཟླས་པས་བླ་མ་དང་དཀོན་
མཆོག་གསུམ་གྱི་སྐུ་ལས་འོད་འཕྲོས། བདག་དང་སེམས་ཅན་ཐམས་ཅད་ཀྱི་
སྡིག་ སྒྲིབ་ ཉམས་ ཆག་ ཐམས་ཅད་ དག །སྐུ་ གསུང་ ཐུགས་ ཀྱི་ བྱིན་ རླབས་
ཞུགས། མཐར་ཐམས་ཅད་འོད་དུ་ཡལ་ཏེ། ཅི་ཡང་མི་དམིགས་པའི་ངང་ལ་
དར་ཅིག་མཉམ་པར་བཞག་གོ །འདི་ནི་ཆོས་སྤྱོད་ཐམས་ཅད་ཀྱི་རྩ་བ་གལ་པོ་
ཆེ་ཡིན་ནོ། །དེ་ནས་སྟོང་པའི་ངང་ལས་མདུན་གྱི་ནམ་མཁར་པདྨ་དཀར་པོ་
དང་ཟླ་བའི་སྟེང་དུ་འཕགས་པ་སྤྱན་རས་གཟིགས་དཀར་པོ་ཞལ་གཅིག་ཕྱག་
བཞི། དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཕྲེང་བ།
གཡོན་འོག་མས་པད་དཀར་བསྣམས་པ། དར་དང་རིན་པོ་ཆེའི་རྒྱན་ཅན།
ཞབས་སྐྱིལ་ཀྲུང་དུ་བཞུགས་པའི་ཐུགས་ཀར་ཟླ་བའི་སྟེང་དུ་ཧྲིལ་ཡི་གེ་དྲུག་
པས་བསྐོར་བ། གཡས་སུ་སྲས་ནོར་བུ་འཛིན་པ་དཀར་སེར་གཡས་ནོར་བུ་
ཐུགས་ཀར་འཛིན་པ། གཡོན་དུ་སྲས་མོ་རིག་སྔགས་འཆང་དམར་སེར་གཡས་
ཕྲེང་བ་དང་པདྨ་ཐུགས་ཀར་འཛིན་པ། གཡོན་གཉིས་་གུས་པས་འདུད་པ་ཕྱག་
རྒྱ་ཅན། ཞབས་ཕྱེད་སྐྱིལ་ཟླ་བ་དང་པདྨའི་སྟེང་ནས་ཞུགས་པའི་ཐུགས་ཀར་
ཧཱིའོད་འབར་བའོ། །དེ་ནས་ཡེ་ཤེས་པ་བཅུག་ལ་ཐུགས་ཀའི་ཡི་གེ་ལས་འོད་
འཕྲོས། ཁམས་གསུམ་རིགས་དྲུག་གི་སྣོད་བཅུད་རྣམས་ལ་ཕོག་པས་མ་དག་
པའི་དངོས་པོ་དང་ སྡིག་སྒྲིབ་ཐམས་ཅད་དག་ནས། ཕྱི་སྣོད་ཀྱི་འཇིག་རྟེན་
ཐམས་ ཅད་ དག་ པའི་ ཞིང་ ཁམས། ནང་བཅུད་ཀྱི་སེམས་ ཅན་ཐམས་ཅད་
ཐུགས་རྗེ་ཆེན་པོའི་སྐུ། སྒྲ་སྐད་ཐམས་ཅད་ཡི་གེ་དྲུག་པའི་རང་སྒྲ། དྲན་རྟོག་
376-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཐམས་ཅད་ཡེ་ཤེས་ཆེན་པོའི་རོལ་པར་གྱུར་ནས་འཁོར་བ་དོང་ནས་སྤྲུགས་ཏེ།
ཐམས་ཅད་ཐུགས་རྗེ་ཆེན་པོའི་ཞིང་ཁམས་སུ་སངས་རྒྱས་པར་བསམས་ལ།
ཨོཾ་མ་ཎི་པདྨེ་ཧཱུྃ་ཧཱུྃ༔ ཞེས་གདངས་དང་བཅས་ནས་བརྒྱ་རྩ་རེ་བཟླས་ནས།
ཐམས་ཅད་དང་པོའི་ཐུགས་རྗེ་ཆེན་པོ་ལ་ཐིམ་ནས། དེ་ཡང་རང་ཡལ་ནམ་
མཁའ་ལྟ་བུའི་ངང་ལ་དར་ཅིག་མཉམ་པར་བཞག་ནས་བསྔོ་བ་བྱ་སྟེ། མི་
གཙང་ ལུས་འདི་བོར་བར་གྱུར་མ་ཐག །བདེ་བ་ཅན་དུ་བརྫུས་ཏེ་སྐྱེ་བ་
དང༌། །སྐྱེས་མ་ཐག་ཏུ་ ས་ བཅུ་ རབ་ རྫོགས་ཏེ། །སྤྲུལ་ པས་ ཕྱོགས་ བཅུར་
གཞན་དོན་བྱེད་པར་ཤོག །རྒྱལ་བའི་དཀྱིལ་འཁོར་བཟང་ ཞིང་ དགའ་བ་
དེར། །པདྨོ་དམ་པ་ཤིན་ཏུ་མཛེས་ལས་སྐྱེས། །སྣང་བ་མཐའ་ཡས་རྒྱལ་བས་
མངོན་སུམ་དུ། །ལུང་བསྟན་པ་ཡང་བདག་གིས་དེར་ཐོབ་ཤོག །ཐུགས་རྗེའི་
སྟོབས་ ཀྱིས་ནུབ་ ཕྱོགས་བདེ་ལྡན་དུ། །ཐུགས་ རྗེའི་མངའ་བདག་ ཁྱེད་ ཀྱི་
ཞབས་དྲུང་དུ། །ཐུགས་ རྗེའི་ རང་ བཞིན་ པདྨའི་ཟེའུ་འབྲུ་ལ། །ཐུགས་ རྗེའི་
དབང་གིས་ཟག་མེད་བརྫུས་སྐྱེས་ཏེ། རྗེ་བཙུན་ཁྱེད་དང་ཐུགས་རྗེ་མཉམ་པར་
ཤོག །ཅེས་སྨོན་ལམ་གདབ་བོ། །འདིས་ནི་དད་པ་དང་ངེས་འབྱུང་སྐྱེ་ཞིང་
ལས་ཀྱི་སྒྲིབ་པ་དང་ཉམས་ཆག་དག་ནས་ལམ་གྱི་བོགས་འབྱིན། ལོག་འཚོ་
དང་དཀོར་ཟས་ཀྱི་སྒྲིབ་པ་ཐམས་ཅད་དག་སྦྱོང་བས་ཤིན་ཏུ་ཟབ་བོ། །ཡིད་
ཆེས་ཤིང་བརྩོན་ན་འདི་གཅིག་པུས་ཀྱང་སངས་རྒྱས་འགྲུབ་བོ། །
དེ་ནས་ནང་གི་ཆོས་སྤྱོད་བྱ་བ། རིག་པ་ཁྱད་པར་ཅན་གྱི་ཚོགས་བསགས་
པ་ནི། བླ་མ་དང་ཡི་དམ་དཀྱིལ་འཁོར་གྱི་ལྷ་ཚོགས་མཁའ་འགྲོ་དམ་ཅན་རྒྱ་
མཚོའི་ཚོགས་དང་བཅས་པ་སྤྱན་དྲངས་ཏེ། ཁྲུས་དང་ན་བཟའ་འབུལ་བ་ལ་
-327-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
སོགས་པ་སྔོན་དུ་བྱས་ཏེ། མཎྜལ་དང༌། ཕྱག་དང་། བཤགས་པ་དང༌། ཡན་
ལག་བདུན་པ་དང༌། སྨོན་ལམ་དང་བཅས་པ་རྣམས་དབྱངས་སྙན་པོས་མགྲིན་
གཅིག་ཏུ་བྱ་བ་ནི། ཧོ༔ཆོས་དབྱིངས་རྣམ་དག་ལྷུན་གྲུབ་ཆེན་པོ་ནས། དཔག་
ཡས་ ཐུགས་ རྗེའི་རྣམ་ འཕྲུལ་འགྱེད་ པའི་ ལྷ། །ཀུན་བཟང་ རིགས་ ལྔ་ རིག་
འཛིན་ མཁའ་ འགྲོར་བཅས། །འདིར་ གཤེགས་ བདག་ ལ་ དགོངས་ ཤིང་
བཞུགས་སུ་གསོལ། །གདོད་ནས་བྱང་ཆུབ་རྡོ་རྗེ་སྙིང་པོའི་གདུང༌། །དཀོན་
མཆོག་གསུམ་དངོས་དམ་ཆོས་རིན་ཆེན་མཛོད། །དུས་གསུམ་རྒྱལ་བའི་ཕྲིན་
ལས་གཅིག་བསྡུས་པ། །ད་ལྟ་མངོན་བཞུགས་བླ་མས་བྱིན་གྱིས་རློབས། །ཨོ་
བཛྲ་ས་མ་ཡ་ཛ༔ ཨོཾ་བཛྲ་ས་མ་ཡ་ཧཱུཾ། རོལ་མོ་དབྱངས་སྙན་ཡིད་འོད་བདུད་
རྩིའི་ཆུས། །ཡོན་ཏན་རྒྱ་མཚོའི་ཚོགས་ལ་ཁྲུས་གསོལ་ཞིང༌། །ན་བཟའ་རིན་
ཆེན་རྒྱན་མཆོག་འདི་ཕུལ་བས། །འགྲོ་ཀུན་སྐྱོན་བྲལ་ཡོན་ཏན་རྫོགས་པར་
ཤོག །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲི་ཡེ་ཧཱུྃ། ཨོཾ་ཧཱུྃ་ཧཱུྃ་ཧཱི ཀཱ་ཡ་བི་
ཤོ་དྷ་ན་ཡེ་ཧཱུྃ། ཨོཾ་བཛྲ་ཝཱ་སྔ་ཨ་ལཾ་ཀཱ་ར་སྭཱཧཱ། སྣང་སྲིད་རྣམ་དག་སངས་རྒྱས་
ཞིང་ཁམས་འདིར། །ཀུན་བཟང་མཆོད་པའི་སྤྲིན་ཕུང་འདི་ཕུལ་བས། །ནམ་
མཁའི་མཐའ་ཀླས་གྱུར་པའི་འགྲོ་བ་ཀུན། །བསོད་ནམས་ཡེ་ཤེས་ཚོགས་ཆེན་
རྫོགས་པར་ཤོག །ཨོཾ་སརྦ་ཏ་ཐཱ་ག་ཏ་བཛྲ་པུཊྚེ། དྷུ་པེ། ཨཱ་ལོ་ཀེ། གནྡྷེ། ནེ་ཝི་
བྱ། ཤཔྟ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུཾ། མངོན་པར་བྱང་ཆུབ་ཆོས་
སྐུར་དག་པ་ལས། མཛད་པའི་རྣམ་འཕྲུལ་སྒྱུ་མའི་སྐུར་བཞེངས་པ། །བླ་མ་ཡི་
དམ་མཁའ་འགྲོའི་ཚོགས་རྣམས་དང༌། །དམ་ཅན་རྒྱ་མཚོའི་ཚོགས་ལ་གུས་
ཕྱག་ འཚལ། །རྡོ་ རྗེའི་ གདུང་ འཚོབ་ རྣལ་ འབྱོར་ བདག་ ཅག་ གི །འགལ་
-328-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
འཁྲུལ་ཉམས་ཆག་དུས་འདིར་བསྐང་གྱུར་ཅིག །མཆོག་དང་ཐུན་མོང་དངོས་
གྲུབ་སྩོལ་བ་དང༌། །བླ་མེད་ཆོས་ཀྱི་འཁོར་ལོ་བསྐོར་དུ་གསོལ། །ཨོཾ་སརྦ་ཏ་
ཐཱ་ག་ཏ་ཙ་ཀྲ་རཏྣ་པཱུ་ཛ་མེ་གྷ་སམུ་དྲ་སྤ་ར་ཎ་ས་མ་ཡེ་ཨཱཧཱུཾ་སིདྡྷི་ཕ་ལ་ཧོ༔ དེ་
ནས་སྐུ་གསུམ་གྱི་ཞིང་ཁམས་སོ་སོར་གསལ་གདབ་ལ། མཎྜལ་དང་པོ་ལ་
ཚོམ་བུ་བཅོ་ལྔ། བར་པ་ལ་དགུ །ཐ་མ་ལ་ལྔ་བཀོད་ལ་རིམ་པས་འབུལ་བ་ནི།
ཨོཾ་ ཨཱཧཱུྃ། དབང་ ཆེན་གསེར་ གྱིས་ གཞི། རིའི་ རྒྱལ་ པོ་ རི་ རབ། ཤར་ ལུས་
འཕགས་པོ། ལྷོ་འཛམ་བུ་གླིང་། ནུབ་བ་གླང་སྤྱོད། བྱང་སྒྲ་མི་སྙན། ལུས་དང་
ལུས་འཕགས། རྔ་ཡབ་དང་རྔ་ཡབ་གཞན། གཡོ་ལྡན་དང་ལམ་མཆོག་འགྲོ།
སྒྲ་མི་སྙན་དང་སྒྲ་མི་སྙན་གྱི་ཟླ། གསེར་གྱི་རི་བདུན། རོལ་པའི་མཚོ་བདུན།
རྒྱལ་ སྲིད་ རིན་ པོ་ཆེ་སྣ་བདུན། བཀྲ་ཤིས་རྫས་བརྒྱད། གཏེར་གྱི་བུམ་པ།
དཔག་བསམ་གྱི་ཤིང༌། འདོད་འཇོའི་བ། མ་རྨོས་པའི་ལོ་ཏོག །ཡིད་དུ་འོང་
བའི་འདོད་ཡོན། ཤིན་ཏུ་མཛེས་པའི་ལྷ་མོ། ཉི་མ། ཟླ་བ། དབུས་སུ་ལྷ་དང་
མིའི་འདོད་པའི་ཡོན་ཏན་མ་ཚང་བ་མེད་པ་འཇིག་རྟེན་གྱི་ཁམས་རྒྱ་མཚོ་
ལེགས་ པར་ བཀོད་དེ། བཅོམ་ ལྡན་ འདས་དཔལ་རྣམ་པར་སྣང་ མཛད་ ལ་
སོགས་པ་ཕྱོགས་བཅུའི་དེ་བཞིན་གཤེགས་པ་རིགས་ལྔ་གང་ཆེན་མཚོའི་སྐུ་
དང་གསུང་དང་ཐུགས་མི་ཟད་པ་རྒྱན་གྱི་འཁོར་ལོ་ལ་བརྟེན་པའི་ཞིང་ཁམས་
འབྱམས་ཀླས་པ་ཚངས་ཆེན་གྱི་བསྐལ་པ་ཆེན་པོས་ལེགས་པར་བརྒྱན་པ་འདི་
ཉིད། བླ་མ་དང་ཡི་དམ་དཀྱིལ་འཁོར་གྱི་ལྷ་ཚོགས་དམ་ཅན་རྒྱ་མཚོའི་ཚོགས་
དང་བཅས་པ་རྣམས་ལ། །ཀུན་ཏུ་བཟང་པོའི་མཆོད་པའི་སྤྲིན་ཕུང་ཆེན་པོ་
བསམ་གྱིས་མི་ཁྱབ་པར་དམིགས་ཏེ་འབུལ་ལོ། །ཕྱོགས་བཅུའི་ཞིང་ཁམས་རྒྱ་
-329-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༣༥༽
མཚོའི་རྡུལ་སྙིང་རི་རབ་གླིང་བཞིའི་འཇིག་རྟེན་ཁམས། །ལྷ་དང་མི་ཡི་འདོད་
ཡོན་ཕུན་ཚོགས་བདེ་གཤེགས་མཆོད་པའི་སྤྲིན་ཕུང་ཅན། ཚངས་ཆེན་བསྐལ་
པས་ལེགས་པར་བརྒྱན་ཏེ་དགེ་ལེགས་རྒྱ་མཚོའི་བསོད་ནམས་ཞིང་། བླ་མ་ཡི་
དམ་དཀྱིལ་འཁོར་ལྷ་ཚོགས་དམ་ཅན་རྒྱ་མཚོའི་ཚོགས་ལ་འབུལ། །རིན་ཆེན་
མཎྜལ་ཡིད་འོང་མཆོད་པའི་སྤྲིན། །རྒྱལ་བའི་འབྱོར་ཚོགས་དཔག་མེད་དང་
ལྡན་པ། །དཔག་ཡས་ནམ་མཁའི་རྒྱན་གྱུར་འདི་ཕུལ་བས། །རང་བཞིན་སྤྲུལ་
སྐུའི་ཞིང་ལ་སྤྱོད་པར་ཤོག །ཨོཾ་ཨཱཧཱུཾ། འོག་མིན་གྱི་གནས་རྣམ་དག་སྟུག་པོ་
བཀོད་བདེ་བའི་ཞིང་ཁམས་ཐམས་ཅད་ཀྱང་སྣང་ལ་རང་བཞིན་མེད་པ་ཞིང་
ཁམས་ན། ཤིན་ཏུ་ཡིད་དུ་འོང་བའི་གཞལ་མེད་ཁང་ཆེན་པོ་གྲུ་བཞི་སྒོ་བཞི་རྟ་
བབས་བཞི་དང་ལྡན་པ་ལ། རིན་པོ་ཆེའི་གདུགས། ཆོས་ཀྱི་འཁོར་ལོ། །ཤིན་
ཏུ་མཛེས་པའི་རི་དྭགས། ལྷའི་གོས། རྣམ་པར་རྒྱལ་བའི་རྒྱལ་མཚན། ཡིད་དུ་
འོང་བའི་ འཕན། ཟླ་བ་རླུང་གིས་བསྐྱོད་ པ། རྔ་ ཡབ་ནོར་བུའི་ ཡུ་བ་ཅན།
གསེར་གྱི་དྲིལ་བུ་གཡེར་ཁའི་ཕྲེང་བ། རྡོ་རྗེ་དང་ནོར་བུ་རིན་པོ་ཆེའི་ཏོག །
རྩིག་པ་ལྔ་དང་ལྡན་པའི་སྟེང་ན། རིན་པོ་ཆེའི་ཕ་གུ་ནོར་བུ་སྣ་ཚོགས་ཀྱི་དྲྭ་
ཕྱེད། རྡོ་ཀརྨ་ཤིནུའི་མདའ་ཡབ། རིན་པོ་ཆེའི་དྲ་མིག །སེང་མའི་པུ་ཤུ། རབ་
ཏུ་མཐོ་བའི་ཕྱུར་བུ། འདོད་ཡོན་གྱི་སྣམ་བུར་སྒེག་པ་མ། ཕྲེང་བ་མ། གླུ་མ།
གར་མ། མེ་ཏོག་མ། བདུག་སྤོས་མ། སྣང་གསལ་མ། དྲི་ཆབ་མ། ཞལ་ཟས་
མ། སིལ་སྙན་མ། མཆོད་པའི་སྤྲིན་ཕུང་བསམ་གྱིས་མི་ཁྱབ་པས་ཕྱི་ནང་ཀུན་
ཏུ་ཡང་ལེགས་པར་བཀོད་པའི་གནས། ཚངས་པ་རྔ་སྒྲའི་ཞིང་ཁམས་ཆེན་པོ།
ཡེ་ཤེས་རིན་པོ་ཆེའི་སྤྲིན་གྱི་དྲྭ་བས་ལེགས་པར་བརྒྱན་པ་འདི་ཉིད། །བླ་མ་
-330-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
དང་ཡི་དམ་དཀྱིལ་འཁོར་གྱི་ལྷ་ཚོགས་དམ་ཅན་རྒྱ་མཚོའི་ཚོགས་དང་བཅས་
པ་རྣམས་ལ་ཇི་སྲིད་འཁོར་བ་མ་སྟོངས་ཀྱི་བར་དུ་རྟག་པ་རྒྱུན་གྱི་འཁོར་ལོར་
འབུལ་ལོ། །བདེ་ཆེན་གནས་ནི་ཤིན་ཏུ་མཐའ་ཡས་བཀོད་པའི་སྤྲིན་གྱི་འོད་
ཟེར་ཅན། །སྒོ་བཞི་གྲུབ་བཞི་རྟ་བབས་བཞི་ལྡན་ཡེ་ཤེས་རྣམ་ལྔའི་རྩིག་པས་
བརྒྱན། སྒེག་མོ་ཕྲེང་ཐོགས་ རིན་ཆེན་གླུ་གར་མཆོད་པའི་སྤྲིན་གྱི་འོད་འཕྲོ་
བ། །བླ་མ་ཡི་དམ་དཀྱིལ་ འཁོར་ ལྷ་ ཚོགས་དམ་ཅན་རྒྱ་མཚོའི་ཚོགས་ ལ་
འབུལ། འོག་མིན་བདེ་ཆེན་རིན་ཆེན་གཞལ་ཡས་ཁང་། །སྣ་ཚོགས་མཆོད་
པའི་སྤྲིན་གྱི་བླ་བྲེ་ཅན། །ནམ་མཁའ་གང་བར་དམིགས་ཏེ་ཕུལ་བ་ཡིས། །
ལྷུན་གྲུབ་ལོངས་སྐུའི་ཞིང་ལ་སྤྱོད་པར་ཤོག །ཨོཾ་ཨཱཧཱུཾ། ཆོས་ཉིད་འོད་གསལ་
བའི་ཞིང་ཁམས་གདོད་མ་ནས་ངོ་བོ་ཉིད་རྣམ་པར་དག་ཅིང་། ནམ་མཁའ་ལྟར་
སྟོང་ ལ་ མཐའ་ དབུས་ མེད་ པ། ཉི་ ཟླ་ ལྟར་ བཀྲ་ཞིང་ ལྷུན་གྱིས་གྲུབ་ པས།
འཁོར་བ་དང་མྱ་ངན་ལས་འདས་པ་གང་དུ་ཡང་མ་ཕྱེ་མི་འབྱེད་འབྱེད་པ་མེད་
པའི་རང་བཞིན་སངས་རྒྱས་ཀྱི་ཞིང་དང་འགྲོ་བ་དྲུག་གི་རྣམ་པར་འཕྲུལ་པ་
དཔག་ཏུ་མེད་པ་འབྱུང་བའི་གནས་ཆེན་པོ། ལྷུན་གྲུབ་རིན་པོ་ཆེའི་སྦུབས། །
སྐུ་གསུམ་འདུ་འབྲལ་མེད་པའི་ཀློང་། དུས་བཞི་མཉམ་པ་ཉིད་ཀྱི་ཡེ་ཤེས།
གཞོན་ནུ་བུམ་པ་སྐུའི་ཞིང་ཁམས། ཕྱི་དང་ནང་མེད་པར་ཀུན་ཏུའང་ནང་དུ་
གྱུར་པ། སྔོན་པོ་དང༌། སེར་པོ་དང༌། དམར་པོ་དང༌། དཀར་པོ་དང༌། ལྗང་
གུའི་འོད་ཟེར་ཕྱོགས་བཅུར་འཕྲོ་ཞིང་། ནམ་མཁའི་མཐའ་ཀླས་པར་སྐུ་དང་ཡེ་
ཤེས་ཀྱི་སྣང་བ་ཆེན་པོས་ལེགས་པར་བརྒྱན་པའི་བཀོད་པ་ཚད་མེད་པའི་
མངའ་ ཐང་ ཆེན་ པོར་ དབང་ འབྱོར་ པ། འོད་ གསལ་རྡོ་ རྗེ་ སྙིང་ པོའི་ ཞིང་
-331-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཁམས་རང་བཞིན་གྱིས་རྣམ་པར་དག་ཅིང་ལྷུན་གྱིས་གྲུབ་པ་འདི་ཉིད། བླ་མ་
ཡི་དམ་དཀྱིལ་འཁོར་གྱི་ལྷ་ཚོགས་དམ་ཅན་རྒྱ་མཚོའི་ཚོགས་དང་བཅས་པ་
རྣམས་ལ། དགོངས་ཀློང་རྣམ་པར་དག་པའི་ངང་དུ་ཡེ་ཤེས་ཀྱི་མཆོད་པ་དམ་
པར་འབུལ་ལོ། གདོད་ནས་རྣམ་དག་འོད་གསལ་ཞིང་ནི་མ་སྐྱེས་ལྷུན་རྫོགས་
འདུས་མ་བྱས། སྣ་ཚོགས་མི་དམིགས་སྤྲོས་ཀུན་ཉེར་ཞི་ཡེ་ཤེས་ལྔ་ཡི་གཞལ་
ཡས་ཁང་། སྐུ་གསུམ་མཛད་པའི་འོད་ཟེར་དང་བཅས་རང་བཞིན་ལྷུན་གྱིས་
གྲུབ་པའི་གནས། བླ་མ་ཡི་དམ་དཀྱིལ་འཁོར་ལྷ་ཚོགས་དམ་ཅན་རྒྱ་མཚོའི་
ཚོགས་ལ་འབུལ། །འོད་གསལ་ལྷུན་གྲུབ་ཡེ་ཤེས་རིགས་ལྔའི་ཞིང་། །སྐུ་དང་
ཐིག་ལེས་ ཡེ་ནས་བརྒྱན་ པ་ནི། །རང་སྣང་དག་པས་ལེགས་པར་ཕུལ་བ་
ཡིས། །ཀུན་བཟང་ཆོས་སྐུའི་ཞིང་ལ་སྤྱོད་པར་ཤོག །ཅེས་ཚིགས་བཅད་ཐུང་
བ་རྣམས་གསུམ་གསུམ་དུ་བརྗོད་དོ། །དེ་ནས་ཕྱག་དང་བཤགས་པ་ལ་སོགས་
པ་ནི། །ཨོཾ་ཨཱཧཱུྃ། སངས་རྒྱས་ཐམས་ཅད་ཀྱི་ངོ་བོ། ཆོས་ཐམས་ཅད་ཀྱི་འབྱུང་
གནས། དགེ་ འདུན་ ཐམས་ཅད་ ཀྱི་ རང་བཞིན། དཔལ་ ཀུན་ཏུ་བཟང་པོའི་
རོལ་པ། ཚད་མེད་པའི་མཁྱེན་རབ་དང་ཐུགས་རྗེ་ལྡན་པ། ཁམས་གསུམ་གྱི་
ཆོས་རྗེ། དཔལ་མགོན་རྩ་བ་དང་བརྒྱུད་པར་བཅས་པའི་བླ་མ་དམ་པ། ཡི་
དམ་དཀྱིལ་འཁོར་གྱི་ལྷ་ཚོགས་དཔག་ཏུ་མེད་པ་ཞབས་ཀྱི་པདྨོ་དྲི་མ་མེད་པ་
ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་བ་ཆེན་པོས་རྗེས་སུ་
བཟུང་དུ་གསོལ། །གདོད་མའི་མགོན་པོ་འོད་མི་འགྱུར། །དཀྱིལ་འཁོར་ཀུན་
གྱི་འབྱུང་གནས་གཙོ། །མཁྱེན་རབ་ཡེ་ཤེས་རྒྱ་མཆོ་བརྙེས། །ཀུན་བཟང་ཡབ་
ཡུམ་ལ་ཕྱག་འཚལ། །མི་གནས་མི་དམིགས་ཆོས་སྐུའི་ངང༌། །འོད་གསལ་ཡེ་
-332-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཤེས་ལོངས་སྤྱོད་རྫོགས། །ཡིད་བཞིན་རིན་ཆེན་གཏོར་མངའ་བ། །ཞི་ཁྲོ་རབ་
འབྱམས་ལ་ཕྱག་འཚལ། །མི་འགྱུར་ཀུན་འགྲོ་ཡེ་ཤེས་བདག །བདེ་ཆེན་ཆོས་
ཉིད་མི་གཡོ་བ། །བླ་མེད་ཡིད་བཞིན་རིན་ཆེན་གཏེར། །རྡོ་རྗེ་འཆང་ཆེན་ལ་
ཕྱག་ འཚལ། །འོད་ གསལ་ ཡེ་ཤེས་ སྒྱུ་ མའི་ ལྷ། །མཚན་ རྫོགས་ དཔེ་ བྱད་
དཔལ་འབར་ཞིང༌། །སྐུ་གསུམ་ལྷུན་གྲུབ་རྫོགས་སངས་རྒྱས། །རྡོ་རྗེ་སེམས་
དཔའ་ལ་ཕྱག་འཚལ། །རྒྱལ་བ་ཀུན་གྱི་གསང་ཆེན་གྱི། །སྐུ་གསུང་ཐུགས་ཀྱི་
རྡོ་རྗེ་འཛིན། །མཐུ་སྟོབས་དབང་ཕྱུག་འགྲོ་བའི་ཡབ། །ཕྱག་ན་རྡོ་རྗེ་ལ་ཕྱག་
འཚལ། །ཐབས་ དང་ཤེས་ རབ་ ཕ་ རོལ་ ཕྱིན། །རྣམ་ གྲོལ་ ཡེ་ཤེས་ རྒྱ་མཚོ་
བརྙེས། །འགྲོ་ བའི་ རྩ་ ལག་ མཆོག་ གྱུར་ པ། །དགའ་ རབ་ རྡོ་ རྗེ་ ལ་ ཕྱག་
འཚལ། །བླ་མེད་ གྲུབ་ པའི་ མཆོག་ བརྙེས་ ཤིང༌། །གསུང་ རབ་ ཡིད་ བཞིན་
འབྱུང་བའི་གཏེར། །འགྲོ་ལ་ཆོས་ཀྱི་ཆར་འབེབས་པ། །འཇམ་དཔལ་བཤེས་
གཉེན་ ལ་ ཕྱག་ འཚལ། །མཁྱེན་བརྩེ་ བརྩོན་པའི་ནམ་མཁའ་ལ། །ཡེ་ཤེས་
ཉི་མའི་འོད་བརྡལ་བས། །ཕྱོགས་བཅུའི་མུན་པ་སེལ་མཛད་པ། །ཤྲཱི་སིདྷ་ལ་
ཕྱག་འཚལ། །རྣམ་དག་ཐུགས་རྗེའི་དཀྱིལ་འཁོར་ནས། །ཕན་བདེའི་ཡེ་ཤེས་
འོད་འཕྲོ་བས། །འགྲོ་བའི་ལམ་བཟང་སྣང་མཛད་པ། །ཛྙཱ་ན་སཱུ་ཏྲ་ལ་ ཕྱག་
འཚལ། མཁྱེན་བརྩེའི་འོད་སྟོང་བླ་མེད་ཀྱིས། །གསུང་རབ་པདྨོའི་ཁ་འབྱེད་
ཅིང་། །འགྲོ་བའི་མ་རིག་མུན་པ་སེལ། །བི་མ་མི་ཏྲ་ལ་ཕྱག་འཚལ། །རང་བྱུང་
པདྨའི་སྡོང་པོ་ལས། །ཉི་ཤར་སངས་རྒྱས་པདྨ་སྐྱེས། །མཁའ་འགྲོ་འབར་བའི་
སྤྲིན་འཕྲོ་བ། །པདྨ་འབྱུང་གནས་ལ་ཕྱག་འཚལ། །ས་མཆོག་དཀྱིལ་འཁོར་
ཆེན་པོ་བརྙེས། །མཁྱེན་བརྩེའི་བརྩོན་པ་དཔག་ཡས་ཤིང༌། །རྣམ་འཕྲུལ་དུ་
-333-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
མས་ འགྲོ་ཀུན་ སྐྱོང་། །ཆོས་ རྒྱལ་ ཆེན་ པོ་ ལ་ ཕྱག་ འཚལ། །ཏིང་ ངེ་ འཛིན་
དང་གཟུངས་རྣམས་ཀྱི། །གཏེར་གྱུར་འོད་གསལ་སྒྱུ་མའི་སྐུ། །མངོན་ཤེས་རྫུ་
འཕྲུལ་དབང་བསྒྱུར་པའི། །ཏིང་འཛིན་བཟང་པོ་ལ་ཕྱག་འཚལ། །ཟབ་མོའི་
དམ་ཆོས་མཛོད་འཛིན་ཅིང་། །བར་དོར་འོད་གསལ་སྙིང་པོ་བརྙེས། །བརྩེ་
ཆེན་ཐབས་མཁས་ཐུགས་ རྗེའི་བདག །ལྡན་མ་ལྷུན་རྒྱལ་ལ་ཕྱག་འཚལ། །
རྣམ་གྲོལ་བརྩོན་པའི་སྟོབས་ཆེན་གྱིས། །ཟག་མེད་ཡེ་ཤེས་བདུད་རྩི་བརྙེས། །
འོད་སྐུར་ཡོན་ཏན་རྫོགས་པ་ཡི། །སེང་གེ་དབང་ཕྱུག་ལ་ཕྱག་འཚལ། །ཐབས་
དང་ཤེས་རབ་མཉམ་སྦྱོང་ཞིང་། །རྟག་ཏུ་ཟབ་མོའི་འོད་གསལ་དང༌། །མི་
འགྱུར་ལྷུན་གྲུབ་རྫོགས་པར་བཞུགས། །རྒྱལ་བ་ཞང་སྟོན་ལ་ཕྱག་འཚལ། །ས་
ཆེན་གཟུངས་སྤྲིན་སྙིང་པོ་ཅན། །རྣམ་གྲོལ་ཡེ་ཤེས་མཆོག་རབ་བརྙེས། །འགྲོ་
བའི་མ་རིག་མུན་པ་སེལ། །མཁས་ པ་ཉི་འབུམ་ལ་ ཕྱག་འཚལ། །བླ་མེད་
ཚོགས་ཆེ་རབ་རྫོགས་ཤིང་། །རྣམ་ཀུན་མཆོག་ལྡན་སྟོང་པའི་གཟུགས། །ངེས་
དོན་སྙིང་པོ་དོན་སྟོན་པ། །གུ་རུ་ཇོ་འབེར་ལ་ཕྱག་འཚལ། །ཡང་དག་སྒྱུ་མའི་
ཚུལ་བརྙེས་ཤིང༌། །སྟོང་ཉིད་སྙིང་ རྗེའི་བདག་ཉིད་ཅན། །རང་བཞིན་སྤྲུལ་
སྐུའི་ཞིང་བགྲོད་པ། །སེང་གེ་རྒྱབ་པ་ལ་ཕྱག་འཚལ། །ཆོས་ཉིད་བདེན་པ་
རབ་གཟིགས་པ། །ཡེ་ཤེས་རོལ་པའི་བརྟུལ་ཞུགས་ཀྱིས། །དཔག་མེད་འགྲོ་
བའི་དོན་མཛད་པ། །གྲུབ་ཆེན་མེ་ལོང་ལ་ཕྱག་འཚལ། །རྣམ་དག་འོད་གསལ་
སྙིང་པོའི་ཞིང༌། །རྟག་ཏུ་རང་བཞིན་ལྷུན་གྲུབ་ཅིང་། །མངོན་ཤེས་གཟུངས་
སྤྲིན་ཡིད་བཞིན་གཏེར། །ཀུ་མཱ་རཱ་ཛ་ལ་ཕྱག་འཚལ། །མི་འགྱུར་རྟོགས་པའི་
རྩལ་ཆེན་གྱིས། །ཐམས་ཅད་ཡེ་ནས་སངས་རྒྱས་དང༌། །བྱ་བྲལ་ནམ་མཁའི་
-334-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
རྣལ་ འབྱོར་ པ། །སྣ་ ཚོགས་རལ་ གྲོལ་ ལ་ ཕྱག་འཚལ། །ཤེས་ བྱའི་ དཀྱིལ་
འཁོར་ རབ་ གཟིགས་ ཤིང་ ། །དམ་ ཆོས་ རིན་ ཆེན་ མཛོད་ འཛིན་ པས། །
ཟབ་མོའི་དགོངས་གཏེར་རྒྱས་མཛད་པ། །དྲི་མེད་འོད་ཟེར་ལ་ཕྱག་འཚལ། །
ངོ་ བོ་བརྗོད་འདི་ནམ་ མཁའི་ དང༌། །རང་བཞིན་ འོད་ གསལ་ ལོངས་ སྤྱོད་
རྫོགས། །ཐུགས་རྗེས་འགྲོ་ཀུན་ཡོངས་ལ་ཁྱབ། །སྐྱབས་མཆོག་ཁྱོད་ལ་ཕྱག་
འཚལ་ལོ། །སྙིང་པོའི་ཀློང་དུ་ཡེ་ནས་ གྲོལ། །གསལ་སྣང་ཞིང་ཁམས་ཆེན་
པོར་རྒྱས། །ཐམས་ཅད་མཉམ་སྦྱོར་ནམ་མཁའི་ངང་། །དཔེ་བྲལ་ཁྱེད་ལ་ཕྱག་
འཚལ་ལོ། །ཡེ་ནས་ཀུན་བཟང་རོལ་པའི་ངང་། ཁྱེད་ནི་རྟག་ཏུ་མཉམ་བཞག་
ཀྱང༌ ། །ནོར་ བུ་ ཇི་ བཞིན་ གཞན་ དོན་ མཛད། །ཡིད་བཞིན་ ཁྱོད་ ལ་ ཕྱག་
འཚལ་ལོ། །ཏིང་ངེ་འཛིན་དང་མངོན་ཤེས་ཀྱིས། །གདུལ་བྱའི་འཇིག་རྟེན་མ་
ལུས་ཀུན། །གདོང་མའི་དབྱིངས་སུ་ཁྲིད་མཛད་པ། །དེད་དཔོན་ཁྱེད་ལ་ཕྱག་
འཚལ་ལོ། །འཁོར་བར་མགོན་མེད་རབ་འཁྱམས་ཤིང་། །སྡུག་བསྔལ་རྒྱ་
མཚོའི་ཀློད་ཡངས་ནས། །སྒྲོལ་བར་མཛད་པའི་གྲུ་བོ་ཆེ། །བརྩེ་ཆེན་ཁྱེད་ལ་
ཕྱག་འཚལ་ལོ། །ལས་དང་ཉོན་མོངས་འཁྲུལ་འཁོར་འདིར། །ཡུན་རིང་སྲིད་
པར་དུབ་པ་ལ། །སྤང་གཉེན་རང་གྲོལ་མངོན་སུམ་ལམ། །སྟོན་མཆོག་ཁྱེད་ལ་
ཕྱག་འཚལ་ལོ། །གང་ཞིག་མཐོང་བས་རབ་དད་ཅིང་། །ཐོས་པས་ཐེ་ཚོམ་དྲྭ་
བ་ གཅོད། །རེག་ པས་ བྱིན་ རླབས་ དངོས་ གྲུབ་འབྱུང༌ ། །མཚུངས་བྲལ་ཁྱོད་
ལ་ཕྱག་འཚལ་ལོ། །གང་ཞིག་ཁྱེད་སྐུ་མཐོང་བ་དང༌། ཁྱོད་གསུང་ཐོས་དང་
འཛིན་པ་ཡི། །འགྲོ་བ་དེ་དག་ཀུན་ལ་ཡང༌། །རྟག་ཏུ་བདག་ནི་ཕྱག་འཚལ་
ལོ། །གཞན་ཡང་ཕྱོགས་བཅུའི་སངས་རྒྱས་དང༌། །དཀྱིལ་འཁོར་ལྷུན་གྲུབ་
-335-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བྱང༌ ཆུབ་སེམས། །ཆོས་ དང་ འཕགས་ པའི་ ཚོགས་ མཆོག་ལ། །རབ་ དྭངས་
གུས་པས་ཕྱག་འཚལ་ལོ། །སྐུ་གཟུགས་མཆོད་རྟེན་ལ་སོགས་པ། །འགྲོ་བའི་
བསོད་ནམས་ཞིང་གི་མཆོག །མ་ལུས་དེ་དག་ཐམས་ཅད་ལ། །ཀུན་ནས་དང་
བས་ཕྱག་འཚལ་ལོ། །འཁོར་འདས་ཀུན་གྱི་བྱང་ཆུབ་སེམས། །བླ་མེད་འོད་
གསལ་སྙིང་པོ་མཆོག །བདེ་གཤེགས་སྙིང་པོའི་ཁམས་མཆོག་ལ། །ངོ་མཚར་
ཆེན་པོས་ ཕྱག་ འཚལ་ལོ། །ཐར་བའི་ ལམ་དུ་ཞུགས་རྣམས་ དང༌། །དཀོན་
མཆོག་སྒྲ་ ཡང་ ཐོས་སོ་འཚལ། །སེམས་ཅན་ཀུན་ གྱི་རིགས་ཀུན་ལ། །རྣམ་
གྲོལ་སླད་ དུ་ ཕྱག་ འཚལ་ ལོ། །སྣང་ སྲིད་སྣོད་བཅུད་ཐམས་ཅད་ཀུན། །ཡེ་
ནས་ཀུན་བཟང་རོལ་པའི་ངང༌། །གདོད་ནས་ རང་བཞིན་རྣམ་དག་ པས། །
གཉིས་ མེད་ ངང་ དུ་ཕྱག་ འཚལ་ ལོ། །ཧོ༔ རྒྱལ་ བ་ འཁོར་ བཅས་ མ་ ལུས་
དགོངས་སུ་གསོལ། །ཐུགས་ རྗེས་ འགྲོ་བའི་དོན་དུ་གཤེགས་ སུ་ གསོལ། །
ཐབས་དང་ཤེས་རབ་པདྨའི་གདན་ལ་བཞུགས། །དུས་གསུམ་རྒྱལ་བ་རྣམས་
ལ་ཕྱག་འཚལ་ལོ། །ཆོས་རྣམས་རྣམ་དག་ཡེ་ནས་ལྷུན་གྲུབ་པས། །བྱ་བ་བྱེད་
དང་ ཡིད་ཆོས་རྣམ་པར་དག །ཀུན་བཟང་ ཡབ་ཡུམ་གཉིས་ལ་ ཕྱག་འཚལ་
ལོ། །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་
བཞིན་དུ་ སོ་ སོར་ གསལ། །ཐབས་དང་ཤེས་རབ་མཆོག་ལ་མངའ་བརྙེས་
པའི། །རིགས་ལྔ་བདེ་བར་གཤེགས་ལ་ཕྱག་འཚལ་ལོ། །ངོ་མཚར་ཕོ་བྲང་
བདེ་བར་གཤེགས་པའི་ཡུམ། །དུས་གསུམ་རྒྱལ་བ་ཐམས་ཅད་སྐྱེད་མཛད་
མ། །རིགས་ཀྱི་ཡུམ་གྱུར་རྣམས་ལ་ཕྱག་འཚལ་ལོ། །རྣམ་ཤེས་དབང་པོ་དག་
པའི་སྐུ་ གསུང་ཐུགས། །བདེ་ བར་ གཤེགས་ པ་ ཀུན་ གྱི་ སྲས་ མཆོག་ སྟེ། །
-336-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
སེམས་དཔའ་ཆེན་པོ་བརྒྱད་ལ་ཕྱག་འཚལ་ལོ། །སྒེག་མོ་ཕྲེང་ཐོགས་རིན་ཆེན་
གླུ་གར་ཅན། །མཁའ་མཉམ་མཆོད་པས་རྒྱལ་བ་རྒྱ་མཚོ་མཆོད། །བྱང་ཆུབ་
སེམས་མའི་ཚོགས་ལ་ཕྱག་འཚལ་ལོ། །བདུག་པ་མེ་ཏོག་མར་མེ་དྲི་ཆབ་མ། །
རྒྱལ་བ་རྒྱ་མཚོའི་ཚོགས་ལ་མཆོད་འབུལ་མ། །མཆོད་པའི་ལྷ་མོ་རྣམས་ལ་
ཕྱག་འཚལ་ལོ། །དྲག་ཤུལ་ཐབས་ཀྱིས་འགྲོ་བ་འདུལ་མཛད་ཅིང་། །ཚད་མེད་
བཞི་ལྡན་སྒོ་བཞི་ཐུབ་པར་བསྲུངས། །ཏ་ཀྲྀཏ་སྒོ་བ་བཞི་ལ་ཕྱག་འཚལ་ལོ། །
སྟེང་ འོག་ ཕྱོགས་ བཞིའི་ འཇིག་ རྟེན་ འདུལ་ བའི་ གཙོ། །ཉོན་ མོངས་ དྲུག་
འཇོམས་རྒྱུད་དྲུག་དག་པར་སྤྱོད། །བཅོམ་ལྡན་ཐུབ་པ་དྲུག་ལ་ཕྱག་འཚལ་
ལོ། །རྟག་ཆད་མཐར་ ཕྱིན་ གསང་བ་ ཡུམ་ གྱི་དང༌། །ལྕགས་ཀྱུ་ཞགས་པ་
ལྕགས་སྒྲོག་དྲིལ་འཁྲོལ་མ། སྒོ་མ་ཆེན་མོ་བཞི་ལ་ཕྱག་འཚལ་ལོ། །གསལ་
འཚེར་ ལྷུན་ སྡུག་ གཟི་ བརྗིད་འོད་ ཟེར་ འཕྲོ། །མཉེན་ལྕུགས་ འཁྲིལ་
ལྡེམ་གཞོན་ཚུལ་ཞི་བའི་ཚོགས། །རྒྱལ་བ་བཞི་བཅུ་གཉིས་ལ་ཕྱག་འཚལ་
ལོ། །ཧོ༔ བཅོམ་ལྡན་རང་རིག་ཐབས་ཀྱི་རྒྱལ་པོ་མཆོག །སངས་རྒྱས་ཀུན་གྱི་
སྤྱི་དཔལ་ཁྲོ་བོའི་རྗེ། །ཆེ་མཆོག་ཧེ་རུ་ཀ་ལ་ཕྱག་འཚལ་ལོ། །ཡུམ་ཆེན་རང་
བཞིན་ དག་ པའི་ དབྱིངས་ གནས་ པ། །དཔལ་ འཕར་ ཀྲོ་དྷི་ རྔམས་ པའི་ ཆ་
ལུགས་ཅན། ཁྲོ་མོ་གནམ་ཞལ་མ་ལ་ཕྱག་འཚལ་ལོ། །འཇིགས་བྱེད་རྔ་པའི་
དུས་ནས་མངོན་བྱུང་བས། །གདུག་པ་འདུལ་ཕྱིར་དུས་ལས་མི་འདའ་བའི། །
དཔལ་ཆེན་ཧེ་རུ་ཀ་རྣམས་ལ་ཕྱག་འཚལ། ཁྲོ་མོ་དབྱིངས་ཕྱུག་སྐུ་ལ་འཁྲིལ་
མཛད་ཅིང་། །མཁའ་འགྲོ་མི་བཟད་འབར་བ་སྦྱིན་འཕྲོ་མ། །གདུག་པ་འདུལ་
མཛད་ཡུམ་ལ་ཕྱག་འཚལ་ལོ། །ཕྱོགས་བཅུའི་དགྲ་བགེགས་མ་ལུས་བསྒྲལ་
-337-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བའི་ ཕྱིར། །གདུག་ པའི་ ཚོགས་ འཇོམས་ ཁྲོ་ རྒྱལ་ ཚོགས་ སུ་ སྤྲུལ། །བདུད་
འདུལ་ཁྲོ་བོ་བཅུ་ལ་ཕྱག་འཚལ་ལོ། །ཕྱོགས་བཞིའི་སྒོ་གཅོད་ཡེ་ཤེས་བཞི་ཡི་
ངང༌། །ཕྱག་རྒྱ་བཞི་ཡིས་འགུགས་འཆིད་སྡོམ་ཞིང་བསྡིགས། །སྒོ་བཞིའི་ལས་
མཛད་རྣམས་ལ་ཕྱག་འཚལ་ལོ། །འབར་བའི་གར་དགུར་འཇིགས་པའི་སྐུར་
སྟོན་ཞིང་། །ཕྲིན་ལས་སྣ་ཚོགས་ཐབས་ལྡན་ཁྲོ་བོའི་རྗེ། །ཆེ་མཆོག་ཉི་ཤུ་བཞི་
ལ་ཕྱག་འཚལ་ལོ། །ཧོ༔ བཅོམ་ལྡན་འཇིགས་བྱེད་ཁྲག་འཐུང་ཧེ་རུ་ཀ །ཀྲོདྷི་
ཤྭ་རི་ཐུགས་རྗེ་དབྱིངས་ ཀྱི་ཡུམ། །གཏུམ་རྔམས་ ཡབ་ཡུམ་གཉིས་ལ་ ཕྱག་
འཚལ་ལོ། ཁྲོ་གཏུམ་འཇིགས་བྱེད་ཀུན་སྒྲོལ་ཧེ་རུ་ཀ །དྲེགས་པ་རུ་དྲ་འདུལ་
བའི་ཐབས་མངའ་བ། ཁྲག་འཐུང་རིགས་བཞིའི་ཚོགས་ལ་ཕྱག་འཚལ་ལོ། ཁྲོ་
མོ་དབང་ཕྱུག་ཀྲོངྷི་ཡུམ་ཆེན་བཞི། ཁྲོ་རྒྱལ་སྐུ་ལ་གཉིས་མེད་དགྱེས་སྐོང་མ།
ཁྲག་འཐུང་ཡུམ་ཆེན་བཞི་ལ་ཕྱག་འཚལ་ལོ། །བསྐལ་པ་མེ་ལྟར་འབར་བའི་
ཀློང་དཀྱིལ་ནི། །ཡེ་ཤེས་སྐུ་མཆོག་འཇིགས་བྱེད་རྒྱན་གྱིས་བརྒྱན། ཁྲོ་མོ་ཆེན་
མོ་བརྒྱད་ལ་ ཕྱག་འཚལ་ལོ། །ནམ་མཁའི་ལུས་ཅན་གར་ཡང་ཐོགས་མེད་
ཅིང་། །འདོད་རྒུར་སྒྱུར་བ་གཟུགས་ཅན་འཕྲུལ་མོ་ཆེ། །ཕྲ་མེན་ཆེན་མོ་བརྒྱད་
ལ་ཕྱག་འཚལ་ལོ། །རྡོ་རྗེའི་གདོང་མོ་ཕོ་ཉ་མགྱོགས་མ་བཞི། །ཤར་ལྷོ་ནུབ་
བྱང་སྒོ་བཞི་ཐུབ་པར་བསྲུངས། །སྒོ་སྐྱོང་ཁྲོ་མོ་བཞི་ལ་ཕྱག་འཚལ་ལོ། །དུར་
ཁྲོད་ཆས་ལྡན་རུ་དྲ་གདུག་པ་འདུལ། །ཉོན་མོངས་འཇོམས་མཛད་ཡེ་ཤེས་
དཔལ་གྱི་ཐུགས། །ཡང་དག་སུམ་ཅུའི་ཚོགས་ལ་ཕྱག་འཚལ་ལོ། །ཧོ༔ ཐུགས་
རྗེ་ཆེན་པོའི་དབྱིངས་ནས་སྐུར་སྤྲུལ་པ། །དག་པའི་ངང་ལས་བདུད་འདུལ་
སྤྲུལ་པའི་ཡུམ། །གཤིན་རྗེ་ཡབ་ཡུམ་གཉིས་ལ་ཕྱག་འཚལ་ལོ། །མི་གནས་མི་
-338-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
དམིགས་ཆོས་སྐུར་དག་པ་ལས། །གདུག་པ་འདུལ་ཕྱིར་ཁྲོ་བོའི་སྐུར་སྟོན་པ།
ཁྲོ་མཆོག་གཤེད་ཆེན་བཞི་ལ་ཕྱག་འཚལ་ལོ། །ཆོས་དབྱིངས་སྐྱེ་མེད་ངང་ལས་
མ་ གཡོས་ ཀྱང༌། །གདུག་ བ་ འདུལ་ ཕྱིར་ ཁྲོ་བོའི་སྐུ་ལ་ སྦྱོར། །སྦྱོར་ སྒྲོལ་
ཡུམ་གྱི་ཚོགས་ལ་ཕྱག་འཚལ་ལོ། །ཆོས་ཉིད་སྤྲོས་བྲལ་ཞི་བ་ཆེན་པོ་ལས། །
བདུད་འདུལ་ཁྲོ་བོ་མཆོག་གི་སྐུར་སྟོན་པ། །ཕྱོགས་སྐྱོང་གཤིན་རྗེའི་ཚོགས་ལ་
ཕྱག་འཚལ་ལོ། །ཆོས་དབྱིངས་ངང་ལས་སྐུ་བསྐྱེད་ཡུམ་གྱི་ཚུལ། །གཤིན་རྗེ་
སྐུ་ལ་སོ་སོར་དགྱེས་པར་འཁྲིལ། །ཕྱོགས་སྐྱོང་ཡུམ་གྱི་ཚོགས་ལ་ཕྱག་འཚལ་
ལོ། །ཐུགས་ཉིད་མི་རྟོག་ཡང་དག་ཡེ་ཤེས་ཀྱི། །འཁོར་བ་འཛིན་དང་མི་སྟོང་
དབྱིངས་སུ་སྒྲོལ། །གཤིན་རྗེའི་སྒོ་བ་བཞི་ལ་ཕྱག་འཚལ་ལོ། །བདུད་འདུལ་
ཁྲོ་བོ་མཆོག་གི་སྐུར་སྤྲུལ་ནས། །འགྲོ་དོན་མཛད་ཕྱིར་གདུག་པ་ཐབས་ཀྱིས་
འདུལ། །གཤིན་རྗེ་སུམ་ཅུ་གཉིས་ལ་ཕྱག་འཚལ་ལོ། །ཧོ༔ དབང་ཆེན་ཀུན་
འདུས་རྟ་མགྲིན་དབང་གིས་སྐུ། །ཤེས་རབ་གཟི་ལྡན་ཨེ་ཀ་ཛཱ་ཊི་མ། །དབང་
སྡུད་སྲས་དང་བཅས་ལ་ཕྱག་འཚལ་ལོ། །འཇིག་རྟེན་འདས་དང་མ་འདས་
དབང་ སྡུད་ ཕྱིར། །གཟིལ་གནོན་དྲག་པོས་དབང་སྡུད་ཟིལ་ གྱིས་ གནོན། །
ཟིལ་གནོན་ཁྲོ་བོ་བརྒྱད་ལ་ ཕྱག་འཚལ་ལོ། །ཤེས་ རབ་སེམས་མ་ཡུམ་གྱི་
གཞལ་ཡས་འདིར། །རང་བྱུང་ཡེ་ཤེས་ཐུགས་ཀྱིས་དབང་བསྐུར་བ། །ཟིལ་
གནོན་ཁྲོ་མོ་བརྒྱད་ལ་ཕྱག་འཚལ་ལོ། །ཐབས་ལྡན་འཕྲུལ་གྱི་ཕྱག་མཚན་སྣ་
ཚོགས་ཀྱིས། །འགྲོ་དྲུག་གནས་ནས་འདྲེན་པའི་དོན་མཛད་པ། །ཡེ་ཤེས་སྒོ་
མ་ བཞི་ ལ་ ཕྱག་ འཚལ་ལོ། །དུས་ གསུམ་ འཇིག་ རྟེན་ དབང་ དུ་ སྡུད་ པར་
བྱེད། །ཤེས་རབ་རང་བྱུང་ཡེ་ཤེས་གསུང་སྤྲུལ་མ། །གསུང་མཆོག་ཉི་ཤུ་བཞི་
-339-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ལ་ཕྱག་འཚལ་ལོ། །ཧོ༔ ཐབས་དང་ཤེས་རབ་གཉིས་མེད་བྱང་ཆུབ་སེམས། །
ཕྱོགས་བཅུའི་ཁྲོ་བོ་ཀུན་གྱི་འབྱུང་གནས་ཡུམ། །དཔལ་ཆེན་ཡབ་ཡུམ་གཉིས་
ལ་ཕྱག་འཚལ་ལོ། །ཕྲིན་ལས་རྣམ་བཞིས་དགྲ་བགེགས་འདུལ་མཛད་པ། །
ཡེ་ཤེས་ ཕུར་ བས་ ཐམས་ ཅད་ དབྱིངས་ སུ་འབེབས། །སྲས་ མཆོག་ རིགས་
བཞིའི་ཚོགས་ལ་ཕྱག་འཚལ་ལོ། །ཕྱོགས་བཅུའི་དྲེགས་པ་བསྣོལ་བའི་གདན་
སྟེང་ན། །ཧཱུཾ་དང་ཕཊ་ཀྱིས་སྲིད་གསུམ་འཁོར་བ་འཇིག །ཕྱོགས་བཅུ་ཁྲོ་བོ་
བཅུ་ལ་ཕྱག་འཚལ་ལོ། །བདེ་ཆེན་དབྱིངས་ནས་ཁྲོ་མོའི་ཚོགས་སུ་བསྟན། །ཕ་
རོལ་ ཕྱིན་ བཅུའི་ ས་ ལམ་བསྐྱེད་རྫོགས་སྦྱོར། །ཡེ་ཤེས་ཁྲོ་མོ་བཅུ་ལ་ཕྱག་
འཚལ་ལོ། །འབར་ བའི་ ཕོ་ ཉ་ མཆེ་ གཤོག་ སྤྲུལ་ བའི་ ཚོགས། །ཅི་ བགྱིས་
བཀའ་ཉན་ཡང་སྤྲུལ་ཕོ་ཉའི་ཚོགས། །ཟ་བྱེད་ཕ་བཅུའི་ཚོགས་ལ་ཕྱག་འཚལ་
ལོ། །མི་བཟད་རྔམས་པའི་ཟ་བྱེད་མགྱོགས་མའི་ཚོགས། །ཐུགས་ཀྱི་སྤྲུལ་པ་
ཕྱག་རྒྱ་སྣ་ཚོགས་སྟོན། །གསོད་བྱེད་མ་བཅུའི་ཚོགས་ལ་ཕྱག་འཚལ་ལོ། །
སྙིང་རྗེ་མ་བྲལ་ལས་བྱེད་རྫུ་འཕྲུལ་ཅན། །ཐོགས་མེད་ཀུན་ཏུ་རྒྱུ་བའི་ཕོ་ཉར་
སྟོན། །སྒོ་བཞི་ལས་མཛད་རྣམས་ལ་ཕྱག་འཚལ་ལོ། །ཆོས་ཉིད་མཉམ་པའི་
ངང་ལས་མ་གཡོས་ ཀྱང་། །གཏུམ་རྔམས་དྲག་པོས་དགྲ་བགེགས་བདུད་
དཔུང་འཇོམས། །ཕུར་པ་ལྔ་བཅུའི་ཚོགས་ལ་ཕྱག་འཚལ་ལོ། །ཧོ ཆེ་བཙན་
འཇིགས་བྱེད་ཆེན་པོ་ཨ་ལ་ལ། །སྣང་སྲིད་ཐམས་ཅད་ཡུམ་གྱི་བྷ་གའི་ཀློང་། །
བླ་མེད་ཡབ་ཡུམ་གཉིས་ལ་ཕྱག་འཚལ་ལོ། །ཆོས་དབྱིངས་ཡུམ་གྱི་ངང་ལས་
སྐུར་སྤྲུལ་པ། །ཕ་རོལ་ཕྱིན་དྲུག་ཡེ་ཤེས་དྲུག་གི་ངང་། །དབྱིངས་ཀྱི་ཡུམ་དྲུག་
ཚོགས་ ལ་ ཕྱག་ འཚལ་ ལོ། །དགོངས་ སྤྱོད་ རྒྱ་ མཚོ་ དཔག་ གིས་ མི་ ལོངས་
-340-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཀྱང༌། །སྙིང་ རྗེའི་དབང་གིས་ ཇི་ལྟར་འདུལ་མཛད་པ། །རྗེ་མོ་བཅུ་བཞིའི་
ཚོགས་ལ་ཕྱག་འཚལ་ལོ། །འགྲོ་བའི་དོན་ཕྱིར་སྣ་ཚོགས་སྐུར་སྟོན་ཅིང་། །
ཞིང་ཆེན་གསར་རྙིང་ཚོགས་ལ་ལོངས་སྤྱོད་པ། །སྲིད་པ་མ་མོའི་ཚོགས་ལ་ཕྱག་
འཚལ་ ལོ། །དུས་ ལས་ མི་ འདའ་ བཀའ་ ཡི་ ལས་ བྱེད་ ཅིང་ ། །ཕྱོགས་
བཅུའི་དྲེགས་པ་མ་ལུས་འདུལ་མཛད་པ། །སྲིན་མོ་སྒོ་མ་བཞི་ལ་ཕྱག་འཚལ་
ལོ། །འབྱུང་བ་ལྔ་ཉིད་ཡེ་ཤེས་རྣམ་ལྔར་ངག །ཆོས་དབྱིངས་སྐྱེད་མེད་ངང་
ལས་སྣ་ཚོགས་སྤྲུལ། །མ་མོ་ལྔ་བཅུའི་ཚོགས་ལ་ཕྱག་འཚལ་ལོ། །ཧོ༔ གང་ལ་
གང་འདུལ་དེ་ལ་དེར་སྟོན་པ། །སོ་སོའི་སྒྲུབ་མཆོག་ཡི་དམ་རྟགས་འཆང་བ། །
སྒྲུབ་པའི་རིག་འཛིན་བརྒྱད་ལ་ཕྱག་འཚལ་ལོ། །ལྷུན་གྲུབ་ཕྱག་རྒྱ་ཆེ་དང་ཚེ་
ལ་དབང་། །སོ་སོའི་རིག་འཛིན་རིགས་ཀྱི་ཕྱག་རྒྱ་བསྣམས། །རིགས་ཀྱི་རིག་
འཛིན་རྣམས་ ལ་ ཕྱག་ འཚལ་ལོ། །རིག་འཛིན་པ་ལ་གཉིས་མེད་ལྷུན་གྱིས་
གྲུབ། །རྡོ་ རྗེ་འཛིན་ པ་ ཡོན་ཏན་འབྱུང་ བའི་ གཙོ། །རིག་ འཛིན་ སློབ་དཔོན་
རྣམས་ལ་ཕྱག་འཚལ་ལོ། །ཉོན་མོངས་སྒྲིབ་དང་ཤེས་བྱའི་སྒྲིབ་པ་དག །ཕྲིན་
ལས་མཐར་ཕྱིན་དངོས་གྲུབ་རྣམ་གཉིས་བརྙེས། །རིག་འཛིན་བཅུ་དྲུག་ཚོགས་
ལ་ཕྱག་འཚལ་ལོ། །ཧོ༔ དམིགས་མེད་ཐབས་ཀྱིས་སྣ་ཚོགས་སྐུར་སྟོན་པ། །
སྐུ་མདོག་ཕྱག་མཚན་ཅིར་ཡང་སྤྲུལ་ཞིང་བསྒྱུར། །འཇིག་རྟེན་བསྟན་སྲུང་
རྣམས་ལ་ཕྱག་འཚལ་ལོ། །ཡེ་ཤེས་ལས་ལས་གྲུབ་པའི་དྲེགས་པ་ཅན། །དམ་
ཚིག་དབང་གིས་བཀའ་ཡི་བསྟན་པ་བསྲུངས། །སྔགས་བདག་དམ་ཅན་ཚོགས་
ལ་ ཕྱག་ འཚལ་ ལོ། །ཧོ༔ ཆོས་ ཉིད་ ངང་ལས་ སྐུ་ སྤྲུལ་ ཁྲོ་བོ་ རྗེ། ཁྲོ་གཏུམ་
གདུག་པ་འདུལ་བར་སྐུ་བཞེངས་པ། །མཆོད་བསྟོད་དྲེགས་པ་འདུལ་ལ་ཕྱག་
-341-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
འཚལ་ལོ། །མཐུ་ཆེན་བདུད་འདུལ་དྲག་པོའི་ཕྲིན་ལས་མཛད། །འཇིག་རྟེན་
ལས་ལས་གྲུབ་པའི་དྲེགས་པ་འཇོམས། །སྔགས་བདག་སྟོབས་ལྡན་ཚོགས་ལ་
ཕྱག་ འཚལ་ ལོ། །ཧོ༔ དུས་ གསུམ་ རྒྱལ་ བ་ ཀུན་ གྱིས་ བསྒྲུབས་ པ་ ཡིས། །
ཚོགས་གཉིས་རྫོགས་པའི་ཡོན་ཏན་མཐར་ཕྱིན་པ། །སྐུ་དང་ཡེ་ཤེས་ཚོགས་ལ་
ཕྱག་ འཚལ་ ལོ། །དཔལ་ གྱི་འཁོར་ཚོགས་མ་མོ་དབང་ཕྱུག་མ། །ཀུན་ ཀྱང་
དུས་ལ་མི་འདའ་དམ་ཚིག་ཅན། །རྣལ་འབྱོར་ཉི་ཤུ་བརྒྱད་ལ་ཕྱག་འཚལ་
ལོ། །ལེགས་ཉེས་སྟོངས་ འཛིན་དམ་ཚིག་རྗེས་གཅོད་ཅིང་། །བཀའ་བཞིན་
རྗེས་སུ་སྒྲུབ་བའི་གྲོགས་མཛད་མ། །དམ་ཅན་རྒྱ་མཚོའི་ཚོགས་ལ་ཕྱག་འཚལ་
ལོ། །ཨོཾ་ བཛྲ་ ས་ ཏཱ་ ས་ མ་ ཡ་ སོགས། །ཞེས་ སོ། ཧོ༔ དགོངས་ སུ་ གསོལ་
ལོ་རྒྱལ་བ་རྒྱ་མཚོའི་ཚོགས། །རྒྱལ་བའི་བཀའ་དང་བླ་མའི་ལུང་། །ཇི་བཞིན་
མ་སྤྱད་སློབ་དཔོན་སྨད། །གསང་སྔགས་དམ་ཚིགས་ཉམས་པའི་སྐྱོན། །རྩ་བ་
ཡན་ལག་ཉམས་ཆག་ཀུན། །མི་འཆབ་མི་སྦེད་མཐོལ་ལོ་བཤགས། །གསང་
སྔགས་ རྡོ་ རྗེའི་ དམ་ བླངས་ ནས། །སྐུ་ གསུང་ ཐུགས་དང་ ཡན་ ལག་ གི །
སྤྱད་པར་བྱ་བའི་དམ་ཚིག་ལྔ། །མི་སྤང་བ་ཡི་དམ་ཚིག་ལྔ། །དང་དུ་བླང་བའི་
དམ་ ཚིག་ ལྔ། །ཤེས་ པར་ བྱ་བའི་ དམ་ ཚིག་ ལྔ། །བསྒྲུབ་ པར་ བྱ་བའི་ དམ་
ཚིག་ལྔ། །ཉི་ཤུ་རྩ་ལྔའི་དམ་ཚིག་ཉམས་ལ་སོགས། །མི་འཆབ་མི་སྦེད་མཐོལ་
ལོ་བཤགས། །ཕ་མ་རྡོ་རྗེ་ལྕམ་དྲལ་དང༌། ཁམས་གསུམ་སེམས་ཅན་ཐམས་
ཅད་ལ། །མཚམས་མེད་ལྔ་ཡི་ལས་བྱས་ཀུན། །མི་འཆབ་མི་སྦེད་མཐོལ་ལོ་
བཤགས། །ཉ་སྟོང་ཚེས་བརྒྱད་དུས་དྲུག་མཆོད་པར་ཆག །བསྙེན་སྒྲུབ་ཏིང་
འཛིན་མ་གསལ་ལྟ་བ་ལོག །ཕུང་དང་གཙང་སྦྲ་མ་བྱས་ཁ་ཚར་ཤོར། །ལེ་ལོ་
-342-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
བསོག་འཇོག་བགྱིས་པ་མཐོལ་ལོ་བཤགས། །དེ་ལྟར་མཐོལ་བཤགས་གནོང་
འགྱོད་ ཀྱིས། །རྩ་ བ་ ཡན་ ལག་ ཉམས་ ཆག་ དང༌ ། །ཉམས་ སྒྲིབ་ ཐམས་
ཅད་བསྐང་ གྱུར་ ཅིག །དེ་ ལྟ་ བུ་ ཡི་ འགྱོད་ ཚངས་ ཀྱིས། །བདག་ དང་
ཁམས་གསུམ་སེམས་ཅན་གྱི། །ལུས་ངག་ཡིད་གསུམ་སྒྲིབ་བྱང་ནས། །ན་རཀ་
གནས་ ནས་ དོང་ སྤྲུགས་ཏེ། འགྲོ་དྲུག་ གནས་ ནས་ ཐར་ གྱུར་ ཅིག །གསང་
སྔགས་རྡོ་རྗེའི་ཐེག་པ་འདི། །བཀའ་བཙན་བྱིན་ཆེ་དར་གྱུར་ཅིག །གསང་
སྔགས་འདི་སྒྲོགས་རྒྱལ་ཁམས་སུ། །མི་ནད་ཕྱུགས་ནད་ཞི་གྱུར་ཅིག །མི་དར་
ལོ་ཕྱུགས་ལེགས་གྱུར་ཅིག །དགེ་དངོས་ཀུན་གྱིས་སྤྱོད་གྱུར་ཅིག །རྡོ་རྗེ་པདྨ་
འབྱུང་གནས་ཀྱིས། །སྐྱོ་ངལ་མེད་པའི་མཚོ་རྒྱལ་ལ། །ཉུང་བསྡུས་མན་ངག་
ཟབ་མོ་འདི། །རྒྱུན་དུ་ཡི་དམ་ནར་མར་གྱིས། །ཞེས་གསུངས་བཤགས་པའི་
རྒྱལ་ པོ་ ནི། །རྣལ་ འབྱོར་ རྣམས་ ཀྱི་ སྤྱི་ ཁྲུས་ ཡིན། །ནང་ ཀ་ གནས་ ནས་
དོང་སྦྲུགས་ན། །གསང་ སྔགས་ འཆང་བས་ ཉམས་ སུ་ལོངས། །སློབ་དཔོན་
པདྨ་འབྱུང་གནས་ཀྱིས། །ཆོས་བྱེད་རྣམས་ཀྱི་ཉམས་ཆག་དང༌། །སྒྲིབ་པ་སྦྱོང་
བའི་ཆེད་དུ་མཛད། །འགྱོད་ཚངས་བཤགས་པའི་ཁ་སྐོང་། །སློབ་དཔོན་པདྨ་
འབྱུང་གནས་ཀྱིས། །ཇོ་མོ་མཁར་ཆེན་གཟའ་ལ་གདམས་པ་རྫོགས་སོ།། །།
ཨོ། ཡེ་ཤེས་སྐུ་ མཆོག་ རང་ བཞིན་ དཀྱིལ་ འཁོར་ནི། །ཟླ་ རྒྱས་
བཞིན་དུ་སྤྲོས་པ་མི་མངའ་ཡང༌། །ཐུགས་རྗེ་ཉི་གསལ་འོད་བཞིན་སྙོམས་
མཛད་པ། །འདིར་ གཤེགས་བདག་ ལ་ དགོངས་ཤིང་བཞུགས་ སུ་ གསོལ། །
བརྗོད་མེད་ཤེས་རབ་མི་གཡོ་ཆོས་ཀྱི་སྐུ། །བདེ་ཆེན་ལོངས་སྤྱོད་རྫོགས་སྐུ་
རིགས་ལྔའི་གཙོ། །ཐུགས་རྗེ་ཐབས་མཁས་རྒྱ་ཆེར་རོལ་པ་ཡི། །ཞི་ཁྲོ་སྦྲུལ་
-343-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
པའི་ལྷ་ལ་ཕྱག་འཚལ་ལོ། །དངོས་སུ་འབྱོར་དང་ཡིད་ཀྱིས་རྣམ་སྤྲུལ་པའི། །
ཀུན་ཏུ་བཟང་པོ་བླ་མེད་མཆོད་སྤྲིན་གྱིས། །མཁའ་དབྱིངས་རྣམ་དག་རྒྱ་ཆེན་
ཡོངས་བཀོད་དོ། །ཕྱི་ནང་གསང་བའི་མཆོད་སྤྲིན་རྒྱ་མཚོས་མཆོད། །ཀུན་ཏུ་
བཟང་མོ་གསང་བའི་བྷ་ག་ལ། །རྒྱལ་བའི་དཀྱིལ་འཁོར་རབ་འབྱམས་མ་
ལུས་ཀུན། །འདུ་འབྲལ་མེད་པའི་ངང་དུ་རོ་གཅིག་པས། །གཉིས་མེད་བྱང་
ཆུབ་སེམས་ཀྱིས་མཉེས་གྱུར་ཅིག །སེམས་ཀྱི་རང་བཞིན་ཆོས་དབྱིངས་ནམ་
མཁའ་ཆེ། །ཆོས་རྣམས་རྣམ་དག་ཡེ་ནས་འོད་གསལ་ཞིང་། །རྣལ་འབྱོར་ཉིད་
དབྱིངས་སྨྲ་བསམ་ལས་འདས་པའི། །མཉམ་ཉིད་བྱང་ཆུབ་སེམས་ལ་རྟག་ཏུ་
འདུད། །ཀུན་བཟང་ རྫོགས་ཆེན་ཡེ་ནས་ གདལ་བ་ལ། །ཕྱི་ནང་ གསང་བ་
བཀོད་ པའི་ དཀྱིལ་ འཁོར་ འདིར། །སྣང་ སྲིད་ རྣམ་ དག་ ལྷ་ དང༌ ལྷ་ མོའི་
དབྱིངས། །འབྱུང་ དང་ འབྱུང་ འགྱུར་ཡབ་ ཡུམ་ ལྷུན་ རྫོགས་ རྣམས། །གསང་
ཆེན་རབ་དགྱེས་གཟུངས་ཆེན་བདག་ཉིད་མ། །མཁའ་དབྱིངས་ཀློང་ཡངས་
པདྨོར་འཁྱིལ་པ་ལ། །གཉིས་མེད་ཐིག་ལེ་ཆེན་པོར་འོད་གསལ་ཞིང༌། །མ་
བཅོས་སྤྲོས་མེད་བྱང་ཆུབ་སྙིང་པོའི་སྐུ། །ཅིར་ཡང་སྣང་བ་བདེ་ཆེན་གཡུང་དྲུང་
ལྷ། །འདུ་འབྲལ་མེད་པ་གསང་བའི་དཀྱིལ་འཁོར་འདིར། །བདག་ཉིད་ཆེན་
པོ་རིགས་ལྔ་ཡབ་ཡུམ་བཅུ། །བྱང་ཆུབ་ལྕམ་དྲལ་ཁྲོ་བོ་ཁྲོ་མོའི་ཚོགས། །རྡོ་རྗེ་
ལྷ་མོ་ཚོགས་རྗེ་ཚོགས་ཀྱི་བདག །རིགས་ལྔ་དཔལ་ཆེན་ཁྲོ་རྒྱལ་ཡབ་ཡུམ་
བཅུ། །གནས་དང་ཡུལ་གྱི་ཕྱག་རྒྱ་སྒོ་མ་བཞི། །ཡེ་ཤེས་སྤྲུལ་པའི་ལྷ་ཚོགས་
མང་པོ་དག །མ་ལྟར་བྱམས་ཤིང་སྲིང་ལྟར་གདུང་ལ་ སོགས། །ལེགས་ཉེས་
སྟངས་འཛིན་མ་ཚིག་རྗེས་གཅོད་མ། །ཕྱི་ནང་མཁའ་འགྲོ་རྣལ་འབྱོར་མ་ཡི་
-344-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཚོགས། །དབང་གྱུར་རྡོ་རྗེ་དམ་ཅན་དགོངས་སུ་གསོལ། །ཐུགས་རྗེའི་གདུང་
འཚོབ་རྣལ་འབྱོར་བདག་ཅག་གིས། །འགྲོ་བའི་དོན་དུ་བྱང་ཆུབ་སེམས་བསྐྱེད་
དེ། །བླ་མེད་གོ་འཕང་ཐོབ་པར་བྱ་བའི་ཕྱིར། །བསྟན་པ་རྒྱ་མཚོའི་སོ་སོའི་
འདུལ་ཁྲིམས་དང༌། །སྐུ་གསུང་ཐུགས་དང་མཉམ་སྦྱོར་སྡོམ་པའི་མཆོག །རྡོ་
རྗེ་འདའ་ཀ་དམ་ཚིག་གཏན་གྱི་གཉེར། །སྤྱི་དང་ཁྱད་པར་ལྷག་པའི་དམ་ཚིག་
རྣམས། །སྔ་ཕྱིར་ནོས་ཤིང་གཉེར་དུ་སྨྲས་སོ་འཚལ། །ཡུན་དུ་མི་གཏོང་འདའ་
བར་མི་འགྱིད་ལ། །དོན་ལས་གོལ་ཞིང་ལྡོག་སེམས་མ་མཆིས་ཀྱང༌། །གདོད་
བྱ་ལོངས་ཡོང་སྙམ་པའི་ལེ་ལོ་ཡིས། །ཀློང་དུ་མ་གྱུར་རྩལ་ཤུགས་ཆུང་བ་
དང༌ ། །ཤེས་ བཞིན་ མི་ ལྡན་བག་ མེད་ དབང་ གྱུར་ ཏེ། །སྒོམ་ ལ་ མི་
བརྩོན་བསྙེན་སྒྲུབ་གཡེལ་ལ་སོགས། །རྩ་བ་སྐུ་གསུང་ཐུགས་ཀྱི་དམ་ཚིག་
ལས། །ཚོར་དང་མ་ཚོར་མ་རིག་དབང་གིས་ནི། །སྟོན་པའི་བཀའ་དང་དམ་
ལས་འགལ་གྱུར་ཏེ། །རྣལ་འབྱོར་གང་ཞིག་དམ་ཚིག་ཉམས་པ་དང༌། །སྐད་
ཅིག་ཙམ་ཡང་ཕྲད་པར་མི་བྱ་ཞེས། །བཀའ་ལས་བྱུང་ཡང་དེ་ལྟར་མ་རྟོགས་
ཏེ། །གསང་སྒོ་ འཆོལ་ བས་ དབྱེ་ གསལ་ དཀའ་བ་ དང༌ ། །མངོན་ཤེས་ཆུང་
བས་སྐྱོན་ཅན་མ་རྟོགས་ཏེ། །ཉམས་དང་ཚོགས་འདྲེས་ཉེས་པ་བསྐང་བ་
དང༌། །ཉམས་དང་སྣོད་མིན་རྣམས་ལ་ཆོས་བཤད་དང་། །ཉམས་ལ་མི་འཛེམ་
ཉམས་ པའི་ སྐྱོན་ ལ་ སོགས། །ཉམས་ དང༌ འགྲོགས་ཤི་ ཉམས་ པ་ དེ་ དག་
གིས། །ཉམས་ གྲིབ་སྐྱོན་གྱིས་གོས་པར་གྱུར་ཏོ་འཚལ། །ཚེ་འདིའི་རྐྱེན་དང་
ཡུན་ གྱི་ སྒྲིབ་ པ་ རྣམས། །རང་ གནོད་ འགྱོད་ པ་ སེམས་ ཀྱིས་ མཐོལ་ ལོ་
བཤགས། །བྱམས་པའི་ཐུགས་ རྗེས་བདག་ལ་དགོངས་ནས་ཀྱང་། །གཉིས་
-345-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
མེད་དབྱིངས་ནས་མི་འགྱུར་བདག་བཀོད་དེ། མི་དམིགས་བཏང་སྙོམས་ངང་
དུ་བཞུགས་ནས་ཀྱང་། །གཉིས་མེད་དོན་གྱི་ཚངས་པ་སྩལ་དུ་གསོལ། །དོན་
དམ་དམིགས་མེད་སྤྲོས་དང་བྲལ་བ་ལ། །རྣམ་རྟོག་གང་ཡང་དམིགས་པར་མི་
འགྱུར་ཏེ། །ཀུན་རྫོབ་སྒྱུ་མ་ཙམ་གྱི་དབང་གིས་ན། །ནོངས་པ་མཆིས་ན་རང་
གནོང་བཟོད་པར་གསོལ། །ཧཱུྃ། ཡེ་ཤེས་ལྷ་དང་མཁའ་འགྲོ་དམ་ཚིག་ཅན། །
ཕྱི་ནངའཁོར་འདས་མ་ལུས་དགོངས་སུ་གསོལ། །ཡུན་རིང་དུས་ནས་བསྙེན་
ཅིང་བསྒྲུབས་པའི་ལྷ། །སྲུང་མ་དམ་ཅན་རྒྱ་མཚོ་དགོངས་སུ་གསོལ། །རྡོ་རྗེ་
སློབ་དཔོན་མཆེད་དང་ལྕམ་དྲལ་དང་། །རིག་འཛིན་སྒྲུབ་པ་པོ་རྣམས་དགོངས་
སུ་ གསོལ། །རྣལ་ འབྱོར་ དམ་ ཚིག་བསྲུང་ བར་ ཞལ་ བཞེས་པའི། །རྡོ་ རྗེའི་
གདུང་འཚོབ་རྣམས་ཀྱང་དགོངས་སུ་གསོལ། །བཀོད་པའི་རྒྱལ་པོ་དམ་ཚིག་
འབུམ་སྡེ་ལས། །ཡོ་ག་རྣམ་པ་བཞི་ཡི་དོན་ཆེད་དུ། །མཁྱེན་རབ་མཆོག་ཏུ་
གྱུར་པའི་མཁས་ པ་ཡིས། །ཉི་ཤུ་རྩ་བརྒྱད་མདོར་བསྡུས་གྲངས་མང་པོ། །
རྟོགས་ནས་བསྲུང་ཞིང་བསྒྲུབ་པར་དམ་བཅས་པའི། །ཚུལ་ལ་གཞུང་བཞིན་
བསྙེན་སྒྲུབ་རྔོ་མ་ཐོགས། །མ་རིག་དབང་གིས་ལུས་དང་ངག་སེམས་ཀྱིས། །
བག་མེད་ཚུལ་གྱིས་དམ་ལས་འགལ་གྱུར་ཏེ། །རང་འདོད་རང་བསྐང་སྲུང་
མཚམས་འདས་པ་དང་། །མ་རྟོགས་མི་བསྲུངས་སྒྲུབ་པའི་རྩལ་ཆུང་སྟེ། །རྩ་བ་
ཡན་ལག་ཉམས་པའི་དམ་ཚིག་ལས། །འགལ་འཁྲུལ་ཉམས་ཆག་མཆིས་པ་
མཐོལ་ལོ་བཤགས། །རྡོ་ རྗེ་ སློབ་དཔོན་མཆེད་དང་ལྕམ་དྲལ་ལ། །ལོག་ལྟ་
ངན་སེམས་རྐུ་འཕྲོག་བརྡེག་ལ་སོགས། །ངན་དུ་སྨྲས་ཤིང་དངོས་སུ་གནོད་པ་
བགྱིས། །སྐུ་ ཡི་ དམ་ ཚིག་ ཉམས་ པ་ མཐོལ་ ལོ་ བཤགས། །གསང་ བཅུ་ ལ་
-346-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
སོགས་མན་ངག་གཉེར་གཏད་པ། །སྤྱིར་གསང་བཞི་དང་བར་གསང་བཞི་ལ་
སོགས། །དམ་ཚིག་ཉམས་་དང་དམ་འདྲེས་དམ་མེད་ལ། །ཚིག་ཏུ་འཛག་ཅིང་
སྤྱོད་ལམ་རྩིངས་པ་ཡིས། །གསུང་གི་དམ་ཚིག་ཉམས་པ་མཐོལ་ལོ་བཤགས།།
ཡི་དམ་ལྷ་ཡི་ཏིང་འཛིན་གཡེལ་གྱིར་ཏེ། །ཕྱག་རྒྱ་རྣམ་ལྔ་གཞུང་བཞིན་མ་
གསལ་བས། །སྔགས་ཀྱི་བཟླས་བརྗོད་སྙིང་པོའི་བར་ཆད་པ། །ཐུགས་ཀྱི་དམ་
ཚིག་ཉམས་པ་མཐོལ་ལོ་བཤགས། །སྤྱད་པར་བྱ་བའི་དམ་ཚིག་རྣམ་ལྔ་ལ། །
སྦྱོར་སྒྲོལ་མ་བྱིན་ལེན་དང་བརྫུན་དུ་སྨྲ། །ཚིག་བརླང་ལ་སོགས་དམ་ཚིག་
རྣམ་ལྔ་ནི། །གཉིས་སུ་མེད་པའི་ངང་དུ་མཉམ་སྦྱར་ནས། །འགྲོ་བའི་དོན་དུ་
གཞུང་བཞིན་སྤྱད་རྒྱུ་ལ། །བཀའ་དང་གཞུང་བཞིན་སྤྱད་པར་མ་གྱུར་ཏེ། །མ་
རིག་ལོག་པར་རྟོག་པའི་ཉེས་བྱས་ཀྱིས། །སྦྱང་བྱའི་དམ་ཚིག་ཉམས་པ་མཐོལ་
ལོ་བཤགས། །མི་སྤང་བ་ཡི་དམ་ཚིག་རྣམ་ལྔ་ལ། །འདོད་ཆགས་ཞེ་སྡང་གཏི་
མུག་ང་རྒྱལ་དང༌། །ཕྲག་དོག་ལ་སོགས་ཉོན་མོངས་རྣམ་ལྔ་ནི། །ཡེ་ནས་
རིགས་ལྔའི་རང་བཞིན་ཡིན་པའི་ཕྱིར། །གསང་ནས་བསྲུང་ཞིང་བསྒྲུབ་པར་
དམ་བཅས་ཏེ། །གསང་སྔགས་བསྒྲུབ་གཞི་རིགས་ཀྱི་ཁྱད་པར་དུ། །རྟོགས་
ནས་སྤང་དུ་མེད་པར་གནས་རྒྱུ་ལ། །དེ་བཞིན་མ་རྟོགས་ཉོན་མོངས་རང་གར་
སྤྱད། །མི་སྤང་དམ་ཚིག་ཉམས་པ་མཐོལ་ལོ་བཤགས། །དད་དུ་བླང་བའི་དམ་
ཚིག་རྣམ་ལྔ་ལ། །དྲི་ཆེན་དྲི་ཆུ་དམར་ཆ་ཟིལ་པ་དང༌། །ཨཾ་ས་ལ་སོགས་དམ་
རྫས་རྣམ་ལྔ་ནི། །གྲུབ་པ་བཞི་དང་ཡིན་པ་གསུམ་ལ་སོགས། །སོ་སོའི་རྣམ་
པར་རྟོག་པ་ཀུན་ སྦྱོང་ ཞིང་། །དངོས་གྲུབ་ཐོབ་ པར་ བྱེད་ པའི་ ཐབས་ཆེན་
པོ། །རྟོག་མེད་ཚུལ་གྱིས་དང་དུ་བླང་རྒྱུ་ལ། །གཉིས་མེད་ལྟ་བ་ཉམས་སུ་མ་
-347-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ལེན་ཏེ། །གཙང་སྨེར་བལྟས་ནས་ཚུལ་བཞིན་མ་སྤྱད་པ། །བསྟེན་བྱའི་དམ་
ཚིག་ ཉམས་ པ་མཐོལ་ལོ་བཤགས། །ཤེས་ པར་ བྱ་བའི་ དམ་ ཚིག་རྣམ་ ལྔ་
ལ། །ཕུང་པོ་ལྔ་དང་འབྱུང་བ་ཆེན་པོ་ལྔ། །ཁ་དོག་ལྔ་དང་ཡུལ་ལྔ་དབང་པོ་
ལྔ། །རྣམ་ཤེས་ལྔ་དང་རིགས་ལྔ་ཡེ་ཤེས་ལྔ། །ལྟ་བ་དམན་པས་དེ་ལྟར་མ་
རྟོགས་ཏེ། །ཉན་ཐོས་ལ་སོགས་ཐེག་པ་འོག་མ་ལས། །རྟོགས་པ་ཁྱད་པར་
འཕགས་ པར་ མ་ གྱུར་ པས། །ཤེས་ བྱའི་ དམ་ ཚིག་ ཉམས་ པ་ མཐོལ་ ལོ་
བཤགས། །བསྒྲུབ་པར་བྱ་བའི་དམ་ཚིག་རྣམ་ལྔ་ལ། །རྡོ་རྗེ་རིགས་དང་དེ་
བཞིན་གཤེགས་པའི་རིགས། །རིན་ཆེན་རིགས་དང་དེ་བཞིན་པདྨའི་རིགས། །
ལས་ ཀྱི་ རིགས་ ལ་སོགས་ཏེ་སངས་རྒྱས་ལྔ། །འདི་ནི་བསྒྲུབ་ པར་ བྱ་བའི་
འབྲས་བུ་སྟེ། །སྒོམ་སྒྲུབ་ཏིང་འཛིན་ལེ་ལོ་མེད་པ་ཡིས། །རིགས་ལྔའི་འབྲས་
བུ་ཐོབ་པར་བགྱིད་རྒྱུ་ལ། །འབད་པའི་རྩལ་ཆུང་སྒོམ་སྒྲུབ་ཡུན་ཐུང་བས། །
བསྒྲུབ་ པའི་ འབྲས་བུ་ད་དུང་ མ་ཐོབ་སྟེ། །བསྒྲུབ་བྱའི་ དམ་ ཚིག་ ཉམས་ པ་
མཐོལ་ལོ་བཤགས། །དེ་ ལ་ སོགས་ ཏེ་ དམ་ ཚིག་ ཆེན་ པོ་ ཡི། །གཞུང་དང་
འགལ་བར་གྱུར་པའི་ཉེས་ བྱས་ ཀྱིས། །ཡེ་ཤེས་ལྷ་དང་སྲུང་མ་ དམ་ ཚིག་
ཅན། །མ་སྲིང་རྒྱ་མཚོའི་ཐུགས་དང་ཅི་འགལ་བ། །ཤིན་ཏུ་གནོང་ཞིང་འགྱོད་
དོ་བཟོད་པར་གསོལ། །རྡོ་རྗེ་སློབ་དཔོན་མཆེད་དང་ལྕམ་དྲལ་དང༌། །རྣལ་
འབྱོར་དམ་ཅན་ཐུགས་དང་ཅི་འགལ་བ། །དམ་ལས་འགལ་གྱུར་འགྱོད་དོ་
བཟོད་པར་གསོལ། །བདག་གིས་རྩེ་གཅིག་ཟོལ་ཟོག་མེད་པ་ཡི། །གཡོ་མེད་
སེམས་ཀྱིས་བཤགས་པ་འདི་གསོལ་བས། །བདག་གི་ཉམས་ཆག་སྡིག་པ་
ཀུན་བྱང་ནས། །ཚེ་འདི་ཉིད་ལ་རིག་འཛིན་ས་ཐོབ་སྟེ། །བྱིན་རླབས་གཟི་བྱིན་
-348-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
རྩལ་ འཕགས་ནུས་མཐུར་ལྡན། །སྐུ་གསུང་ཐུགས་ ཀྱི་དངོས་གྲུབ་སྩལ་དུ་
གསོལ། །ཧོ་ དགོངས་ སུ་ གསོལ་ལོ། །བདག་ཅག་ གསང་སྔགས་རྡོ་ རྗེ་ ཐེག་
པའི་སྒོར་ཞུགས་ཏེ། རྩ་བ་དང་ཡན་ལག་གི་དམ་ཚིག་ཆེན་པོ་མ་ནོས་པ་ལས།
དགོངས་སྤྱོད་རྒྱ་མཚོ་གདེང་དུ་མ་གྱུར་ཅིང་སྡིག་པའི་གྲོགས་པོ་བསྟེན་པ་དང་
ལས་དང་ཉོན་མོངས་པའི་དབང་གིས་རྡོ་རྗེ་སློབ་དཔོན་ལ་སྨད་པ་དང༌། །
དཀོན་མཆོག་གསུམ་ལ་མ་གུས་པ་དང༌། །མཆེད་དང་ལྕམ་དྲལ་ལ་ལྟ་བ་ལོག་
པ་དང༌། ཕ་དང་མ་ལ་མ་གུས་པ་དང༌། སེམས་ཅན་ལ་གནོད་པ་བགྱིས་པ་
དང༌། སྡིག་པ་མི་དགེ་བ་བཅུ་བགྱིས་པ་དང༌། མཚམས་མེད་པ་ལྔ་བགྱིས་པ་
དང༌། ཉོན་མོངས་པ་ལྔ་ལ་རང་གར་སྤྱོད་པ་དང༌། དཀོན་མཆོག་གསུམ་གྱི་
དཀར་པོ་ལ་འབགས་པ་དང༌། ཚོགས་དང་མཆོད་པའི་ཡོ་བྱད་ལ་རང་གར་
སྤྱད་པ་དང༌། མཆོད་པ་ལོ་ཟླ་ལས་འགྱངས་པ་དང་། བསྙེན་སྒྲུབ་ཟབ་མོ་དུས་
ལས་ཡོལ་བ་དང༌། ལྟ་སྒོམ་ཕྱིན་ཅི་ལོག་ཏུ་གྱུར་པ་དང༌། གསང་བ་མངོན་དུ་
ཕྱུངས་པ་དང༌། སྣོད་མ་ཡིན་པ་ལ་ཆོས་བཤད་པ་དང་། བསྐང་བར་མི་འོས་
པའི་ཉམས་པ་བསྐང་བ་དང༌། དམ་ཚིག་ཉམས་པ་དང༌། ཚོགས་འདྲེས་པ་
དང༌། ཚོགས་ བྱིན་གྱིས་མ་བརླབས་ པར་ སྤྱད་པ་དང༌། ཚོགས་ ཀྱི་སྤྱང་ཀི་
བགྱིས་པ་དང༌། །བསྐྱེད་རྫོགས་ཀྱི་དོན་ལས་གཡེལ་བ་ལ་སོགས་པ། འདི་
དང་ ཕྱི་མའི་ལས་ཀྱི་སྒྲིབ་པར་གྱུར་པ། སྐུའི་དམ་ཚིག་ཉམས་པ། གསུང་གི་
དམ་ཚིག་ཉམས་པ། ཐུགས་ཀྱི་དམ་ཚིག་ཉམས་པ། རྩ་བ་དང་ཡན་ལག་གི་
དམ་ཚིག་ཉམས་པ་ཐམས་ཅད་མཐོལ་ལོ་བཤགས་སོ། །མི་འཆབ་བོ། །མི་
སྦེད་དོ། །སླན་ཆད་ཀྱང་གཅོད་ཅིང་བསྡམ་པར་བགྱིད་ལགས་སོ། །དེ་ནས་
-349-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
དོན་གྱི་རྡོ་རྗེ་སེམས་དཔའ་མ་རྟོགས་པ་རྣམས་ལ་འགྱོད་པ་སྐྱེས་ནས་སྟོན་
པ་ཀུན་ཏུ་བཟང་པོའི་སྤྱན་སྔར་འདི་སྐད་ཅེས་གསོལ་ཏོ། །ཆོས་ཀྱི་དབྱིངས་ནི་
སྤྲོས་དང་བྲལ་བ་ལ། །གཟུང་འཛིན་ གཉིས་ སུ་ ལྟ་ བ་ ཐང་ རེ་ཆད། །དངོས་
པོ་མཚན་མར་འཛིན་པ་ཉོན་རེ་མོངས། །སྤྲོས་མེད་བདེ་ཆེན་ཀློང་དུ་བཤགས་
པར་བགྱི། །ཀུན་ཏུ་བཟང་པོ་བཟང་ངན་མེད་པ་ལ། །གཙང་དང་སྨེ་བར་ལྟ་བ་
ཐང་རེ་ཆད། བཟང་དང་ངན་པར་འཛིན་པ་ཉོན་རེ་མོངས། །ཀུན་བཟང་བདེ་
ཆེན་ ཀློང་དུ་བཤགས་པར་བགྱི། །ཉམས་པ་ཉིད་ལ་ཆེ་ཆུང་མེད་པ་ལ། །
བདག་དང་གཞན་དུ་ལྟ་བ་ཐང་རེ་ཆད། །ཆེ་ཆུང་གཉིས་སུ་འཛིན་པ་ཉོན་རེ་
མོངས། །མཉམ་ཉིད་བདེ་ཆེན་ཀློང་དུ་བཤགས་པར་བགྱི། །བྱང་ཆུབ་སེམས་
ནི་སྐྱེ་འཆི་མེད་པ་ལ། །འདི་དང་ཕྱི་མར་ལྟ་བ་ཐང་རེ་ཆད། །སྐྱེ་འཆི་གཉིས་སུ་
འཛིན་ པ་ཉོན་རེ་མོངས། །སྐྱེ་འཆི་མེད་ པའི་གཡུང་དྲུང་ཀློང་དུ་བཤགས། །
ཐེག་ལེ་ཆེན་པོ་གྲྭ་ཟུར་མེད་པ་ལ། །གཟུགས་དང་རྫས་སུ་ལྟ་བ་ཐང་རེ་ཆད། །
གྲྭ་ཟུར་དབྱིབས་སུ་འཛིན་པ་ཉོན་རེ་མོངས། །ཀུན་ནས་ཟླུམ་པའི་ཐིག་ལེའི་
ཀློང་དུ་བཤགས། །དུས་གསུམ་འགྱུར་བ་མེད་པའི་ངང་ཉིད་ལས། །ཐོག་མ་ཐ་
མར་ ལྟ་བ་ ཐང་ རེ་ ཆད། །སྔ་ ཕྱི་གཉིས་སུ་ འཛིན་ པ་ ཉོན་རེ་མོངས། །དུས་
གསུམ་འཕོ་འགྱུར་མེད་པའི་ཀློང་དུ་བཤགས། །རང་བྱུང་ཡེ་ཤེས་བཙལ་དུ་
མེད་པ་ལ། །རྒྱུ་དང་འབྲས་བུར་ལྟ་བ་ ཐང་ རེ་ཆད། །རྩོལ་སྒྲུབ་གཉིས་སུ་
འཛིན་པ་ཉོན་རེ་མོངས། །རྩོལ་བ་མེད་པའི་རང་བྱུང་ཀློང་དུ་བཤགས། །རྒྱུ་
རྐྱེན་མེད་པའི་རང་རིག་ཡེ་ཤེས་ལ། །ཡེ་ཤེས་ཡོད་མེད་ལྟ་བ་ཐང་རེ་ཆད། །
རྟག་ཆད་གཉིས་སུ་འཛིན་པ་ཉོན་རེ་མོངས། །སྐྱེ་འགག་མེད་པའི་རང་རིག་
-350-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
ཀློང་དུ་བཤགས། །ཆོས་དབྱིངས་རྣམ་དག་མཐའ་དབུས་མེད་པ་ལ། །ཕྱོགས་
དང་ རིས་ སུ་ ལྟ་ བ་ ཐང་ རེ་ཆད། །མཐའ་ དང་ དབུས་ སུ་ འཛིན་ པ་ ཉོན་ རེ་
མོངས། །རྣམ་ དག་མཐའ་དབུས་ མེད་ པའི་ཀློང་དུ་བཤགས། །གཞལ་ཡས་
ཁང་ཉིད་ཡངས་དོགས་མེད་པ་ལ། །ཕྱི་དང་ནང་དུ་ལྟ་བ་ཐང་རེ་ཆད། །ཡངས་
དོགས་གཉིས་སུ་འཛིན་པ་ཉོན་རེ་མོངས། །ཕྱི་ནང་ཡངས་དོགས་མེད་པའི་
ཀློང་དུ་བཤགས། །ཡུམ་གྱི་མཁའ་ཉིད་མཐོ་དམན་མེད་པ་ལ། །སྟེང་དང་འོག་
ཏུ་ལྟ་བ་ཐང་རེ་ཆད། །མཐོ་དམན་གཉིས་སུ་འཛིན་པ་ཉོན་རེ་མོངས། །བྷ་ག་
མཐོ་དམན་མེད་པའི་ཀློང་དུ་བཤགས། །ཆོས་ཀྱི་སྐུ་ནི་གཉིས་སུ་མེད་པ་ལ། །
ཡུལ་ དང༌ སེམས་ སུ་ ལྟ་ བ་ ཐང་ རེ་ ཆད། །སྣོད་ དང༌ བཅུད་ དུ་ འཛིན་ པ་
ཉོན་རེ་མོངས། །གཉིས་ སུ་ མེད་ པའི་ ཡེ་ ཤེས་ ཀློང་ དུ་ བཤགས། །མ་ རིག་
རྨོངས་ པའི་ བློ་ འདི་ སྙིང་ རེ་ རྗེ། །དངོས་ མེད་ ཆོས་ ལ་ དངོས་ པོ་ མཚན་
མར་འཛིན། །གང་ཟག་འཁྲུལ་པའི་བློ་ནི་ཡོངས་ རེ་སྡུག །སྐྱེ་མེད་ཆོས་ལ་ང་
དང་བདག་ཏུ་འཛིན། །སྣང་སྲིད་སྒྱུ་མ་ཡིན་པར་མ་ཤེས་པས། །ཟང་ཟིང་ནོར་
ལ་ ཆགས་ པའི་ སེམས་ ནི་ སྐྱེས། །འཁོར་བ་ རང་བཞིན་མེད་ པར་ མ་ཤེས་
ནས། །གཉེན་ བཤེས་ འཁྲུལ་ པའི་ གྲོགས་ ལ་ རྟག་ པར་ འཛིན། །མི་ཤེས་
སྐྱེ་བོའི་སེམས་ནི་ཡོངས་རེ་གོལ། །བདེན་པའི་དོན་བོར་འཁོར་བའི་ལས་ལ་
བརྩོན། །སྟོན་པའི་བཀའ་བོར་འཇིག་རྟེན་གཡེང་བས་བསླུས། །རང་རིག་དོན་
བོར་འཁོར་བའི་ལས་ལ་བརྩོན། །འདི་འདྲའི་དོན་མེད་སེམས་ཅན་སྙིང་རེ་
རྗེ། །དབྱེ་བ་མེད་པའི་ཀློང་དུ་བཤགས་པར་བགྱི། །ཞེས་ཡི་གེ་བརྒྱ་པ་བརྗོད་
པའི་རྗེས་ལ། ལངས་ནས། དངོས་དང་ཡིད་ལས་བྱུང་བ་ཡི། །ཕྱི་ནང་གསང་
-351-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བའི་ མཆོད་ སྤྲིན་ནི། །དཔག་ ཡས་ ནམ་ མཁའི་ དབྱིངས་ཁྱབ་ པས། །མཆོད་
འོས་ ཀུན་ ལ་ མཆོད་ པར་ བགྱི། །རང་ བཞིན་ མཉམ་ པའི་མཆོད་ཆེན་པོ། །
མཁའ་མཉམ་དྲི་མ་མེད་པ་ཡིས། །རྒྱལ་བ་ཀུན་ལ་རབ་མཆོད་ཅིང་། །དགྱེས་
མཉམ་བྱང་ཆུབ་ཆེ་མཆོག་མཆོད། །བདག་གི་ལུས་དང་ལོངས་སྤྱོད་དང༌། །
དགེ་ བ་ ཀུན་ དང༌ དངོས་ ཀུན་གྱིས། །འགྲོ་ཀུན་ཡོངས་ མཆོད་ སེམས་ ཅན་
ཀུན། །ཡོངས་གྲོལ་ཡེ་ཤེས་མཆོད་པས་མཆོད། །ཕྱོགས་བཅུའི་སངས་རྒྱས་
ཞིང་ རྣམས་ སུ། །སངས་ རྒྱས་ སེམས་ ཅན་ གནས་ ཀྱི་བར། །བདག་གི་ ཡིད་
བཞིན་མཆོད་སྤྲིན་གྱིས། །རྒྱུན་མི་འཆད་པའི་མཆོད་སྤྲིན་ཤོག །ལུས་དང་ངག་
ཡིད་སྒྲིབ་པ་ཀུན། །མཆོད་འོས་ཀུན་གྱི་སྤྱན་སྔར་བཤགས། །སླན་ཆད་རབ་ཏུ་
འགྱོད་སེམས་ཀྱིས། །སྲོག་གི་སླད་དུའང་མི་བགྱིད་དོ། །ཉན་ཐོས་བྱང་ཆུབ་
སེམས་དཔའ་དང༌། །གསང་སྔགས་རྡོ་རྗེ་འཛིན་པ་ཡི། །སྡོམ་པ་གསུམ་དང་
འགལ་གྱུར་པ། །ཐམས་ཅད་བདག་གིས་སོ་སོར་བཤགས། །ལུས་དང་ངག་
དང་ཡིད་སྒོ་ནས། །སྐུ་དང་གསུང་དང་ཐུགས་རྡོ་རྗེ། །གསང་བ་གསུམ་དང་
འགལ་གྱུར་པ། །ཐམས་ཅད་མ་ལུས་བཤགས་པར་བགྱི། །ཤེས་དང་མི་སྤང་
དང་ དུ་ བླང༌ ། །སྒྲུབ་ དང་སྤྱད་ པ་ ལྔ་ ལྔ་ སྟེ། །རྩ་ བ་ ཡན་ ལག་ ཉམས་ ཆག་
ཀུན། །གནོད་འགྱོད་ཆེན་པོས་སོ་སོར་བཤགས། །བདག་ནི་མི་མཁས་གཏི་
མུག་ པས། །འཁོར་བ་ངན་སོང་རྒྱུར་གྱུར་ཏེ། །ཐར་པའི་སྒྲིབ་ པར་ གྱུར་ཏོ་
འཚལ། །ཐམས་ཅད་བཤགས་ཀྱིས་དག་གྱུར་ཅིག །མཁའ་མཉམ་ཡངས་པ་
ཆེན་པོའི་ངང༌། །ཆོས་རྣམས་རང་བཞིན་རྣམ་དག་པས། །སྤང་བླང་མེད་པའི་
བྱང་ཆུབ་སེམས། །ཆོས་ཉིད་དབྱིངས་སུ་རྫོགས་གྱུར་ཅིག །རྒྱལ་བ་ཀུན་དང་
-352-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
སེམས་ཅན་ གྱི། །དགེ་བ་ཀུན་ལ་ཡི་རང་ངོ༌། །འགྲོ་བ་ཀུན་གྱི་བསམ་པ་
བཞིན། །ཆོས་ཀྱི་འཁོར་ལོ་བསྐོར་དུ་གསོལ། །རྒྱལ་དང་རྒྱལ་སྲས་བྱང་ཆུབ་
སེམས། །འགྲོ་བའི་བླ་མ་མཆོག་ཀུན་ལ། །མ་ལུས་སེམས་ཅན་གནས་ཀྱི་
བར། །རྣམ་གྲོལ་མཛད་པར་གསོལ་བ་འདེབས། །སྐུ་ཚེ་ལྷུན་པོ་ལྟར་བརྟན་
ཞིང་། །རི་དབང་རྒྱལ་པོ་ལྟར་བཞུགས་ནས། །ནམ་མཁའ་མཉམ་པའི་འགྲོ་བ་
ཀུན། །སྲིད་ ནས་ ཞི་ བར་ དྲང་ དུ་ གསོལ། །ལས་ དང་ ཉོན་མོངས་ རྒྱ་ མཚོ་
འདིར། །དབང་མེད་དབྱིངས་པའི་འགྲོ་བ་ཀུན། ཁྱེད་ཀྱི་ཐུགས་རྗེའི་གྲུ་ཆེན་
གྱིས། །ཡོངས་སུ་སྒྲོལ་བར་མཛད་དུ་གསོལ། །མ་རིག་མུན་པའི་ཚོགས་ཆེན་
པོ། །ཡེ་ཤེས་ཟེར་གྱིས་སོལ་མཛོད་ལ། །སྡུག་བསྔལ་ཀུན་འབྱུང་མེ་ཚོགས་
ཀྱིས། །ཡོངས་སུ་གདུངས་པ་ཞི་བར་མཛོད། །མགོན་མེད་སྲིད་པའི་སེམས་
ཅན་ གྱི། །འཁོར་བའི་འཁྲུལ་འཁོར་ཀུན་གྱི་གཞི། །རྟེན་འབྲེལ་བཅུ་གཉིས་
ཤིང་རྟ་ཡི། །འཕང་ལོ་འདྲ་བ་གཞིག་ཏུ་གསོལ། །ཚུལ་མིན་ཡིད་བྱེད་ཀྱིས་
སྤྲུལ་པའི། །སྤྲོས་པའི་འཁོར་ལོ་གཞོམ་པ་དང་། །དོན་མེད་འཇིག་རྟེན་བྱ་བ་
ལས། །བདག་ གི་ཡིད་ནི་བཟློག་ཏུ་གསོལ། །ཉིན་ དང༌ མཚན་མོ་དུས་ཀུན་
ཏུ། །སྡིག་ སེམས་ ཡིད་ ལ་ མི་ འབྱུང་ ཞིང་། །ཐར་ པའི་ དགེ་ ལ་རབ་བརྩོན་
ནས། །བྱང་ཆུབ་ཐོབ་པར་མཛད་དུ་གསོལ། །བསྐལ་པ་རྒྱ་མཚོའི་རྡུལ་སྙེད་
དུ། །རྒྱལ་ བ་ ཀུན་ ལ་ མཆོད་ པ་ དང༌ ། །དཔལ་ མགོན་ བླ་ མ་ མཉེས་ བྱེད་
ཅིང་། །ཟབ་མོའི་དམ་ཆོས་འཛིན་པར་ཤོག །རང་གཞན་དོན་གཉིས་ལྷུན་གྲུབ་
ཕྱིར། །ཐོས་བསམ་སྒྲུབ་པ་ལྷུར་ལེན་ཅིང༌། ནོར་བདུན་ཡོན་ཏན་ཕུན་ཚོགས་
ཏེ། །རྟག་ཏུ་གཞན་ལ་ཕན་པར་ཤོག །བདག་ནི་དེང་ནས་དུས་ཀུན་ཏུ། །འགྲོ་
-353-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ཀུན་ཉེར་འཚོའི་གཞིར་གྱུར་ཏེ། །མཐོང་ཐོས་དྲན་རེག་གྱུར་པ་ཀུན། །བླ་མེད་
བྱང་ཆུབ་ཐོབ་པར་ཤོག །འགའ་ཞིག་ཁྲོའམ་སྨོད་གྱུར་ཏམ། ཁ་ཟེར་སྐུར་པ་
འདེབས་ཀྱང་རུང༌། །དེ་ཡང་བྱང་ཆུབ་རྒྱུར་གྱུར་ནས། །བདག་གི་གདུལ་བྱའི་
ཐོག་མར་ཤོག །གང་ཞིག་དད་པས་བསྟོད་གྱུར་ཏམ། །མོས་པས་རྗེས་སུ་དྲན་
ཡང་རུང༌། །དངོས་གྲུབ་ རིན་ཆེན་མཛོད་བརྙེས་ནས། །མཁའ་འགྲོས་བྱིན་
གྱིས་རློབ་པར་ཤོག །བདག་ལ་བརྟེན་ནས་གཞན་དག་གི །ཉེས་ཀུན་ཟད་པའི་
གཞིར་གྱུར་ཏེ། །ཐར་པའི་ལམ་སྣ་ཟིན་གྱུར་ནས། །དགེ་བ་འབའ་ཞིག་འཕེལ་
པར་ཤོག །བདག་གི་མིང་ཙམ་གྲགས་པས་ཀྱང་། །སེམས་ཅན་ཀུན་གྱི་སྐྱབས་
བྱེད་ཅིང༌། །གོས་དང་སྐྲ་སེན་ཙམ་གྱིས་ཀྱང་། །ཡོངས་སུ་བསྲུངས་པ་ཆེན་
པོར་ཤོག །གང་གིས་རྗེས་སུ་དྲན་ཙམ་གྱིས། །ཆོམ་རྐུན་ལ་སོགས་འཇིགས་
མེད་ཅིང་། །དེ་ལྟར་འདོད་པའི་དོན་རྣམས་ཀུན། །སྐད་ཅིག་ཉིད་ལ་འགྲུབ་
པར་ཤོག །བདག་ནི་དེང་ནས་ཕྱི་མའི་མཐར། །སེམས་ཅན་ཀུན་གྱི་མགོན་
དང་སྐྱབས། །དཔུང་གཉེན་བྱེད་པ་ཉིད་གྱུར་ཏེ། །རེ་བ་ཐམས་ཅད་བསྐང་བར་
ཤོག །བདག་ནི་སེམས་ཅན་ཐམས་ཅད་ཀྱི། །ཡིད་བཞིན་ནོར་བུ་ཉིད་གྱུར་
ནས། །དབུལ་ཕོངས་ཐམས་ཅད་སེལ་བྱེད་ཅིང༌། །བསམ་རྒུའི་རེ་བ་བསྐང་
བར་ཤོག །བདག་གི་ལུས་དང་ལོངས་སྤྱོད་དང༌། །དགེ་བ་ཀུན་གྱིས་ཐུན་མོང་
དུ། །ཡོངས་ སུ་ སྦྱང་ བའི་ གཞིར་གྱུར་ཏེ། །གཞན་དོན་ ཕན་ པ་མཐའ་ ཡས་
ཤོག །བདག་གིས་བརྩམས་པ་ཐམས་ཅད་ཀུན། །སེམས་ཅན་ཀུན་ གྱི་དོན་
གྱུར་ཏེ། །དཔག་མེད་དཀའ་བ་བཟོད་པ་དང༌། །གནོད་ལན་ཕན་པ་འགྲུབ་
པར་ཤོག །སེམས་ཅན་ ཇི་ སྲིད་གནས་ཀྱི་བར། །བདག་གི་བརྩོན་པས་དོན་
-354-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
བྱེད་ཅིང་། །ཐམས་ཅད་འཁོར་བ་ལས་བསྒྲལ་ནས། །བདག་གིས་བྱང་ཆུབ་
ཐོབ་པར་ཤོག །འོད་གསལ་རྡོ་རྗེ་སྙིང་པོའི་ལམ། །སྣང་བ་བཞི་པོ་མཐར་ཕྱིན་
ནས། །འཕོ་བ་ཆེན་པོའི་ལུས་བཟུང་སྟེ། །གཞན་དོན་མཐའ་ཡས་སྤྱོད་པར་
ཤོག །བདག་ལ་བརྟེན་པའི་འགྲོ་བ་ཀུན། །ཚེ་འདི་ཉིད་དམ་བར་དོའམ། །ཕྱི་
མར་ སྤྲུལ་ སྐུའི་ ཞིང་ བགྲོད་དེ། །ཐམས་ ཅད་ གདོང་ མར་ གྲོལ་བར་ཤོག །
བདག་གི་བརྩོན་པ་ཐམས་ཅད་ཀྱིས། །སེམས་ཅན་གཅིག་ཙམ་མ་ལུས་པར། །
སྲིད་ པའི་ རྒྱ་ མཚོ་ རབ་བརྒལ་ནས། །ཕྱམ་གཅིག་ སངས་ རྒྱས་ འགྲུབ་པར་
ཤོག །རྒྱལ་བ་ཀུན་གྱི་གསང་ཆེན་མཛོད། །བླ་མེད་མཆོག་གི་བསྟན་པ་ནི། །
ཇི་ལྟར་མཁའ་ལ་ཉི་ཤར་བཞིན། །རྒྱལ་ཁམས་ཀུན་ཏུ་དར་རྒྱས་ཤོག །ཅེས་
དག་ཅིང་གདངས་སྙན་པོས་བྱའོ། །ཆོས་སྤྱོད་ལམ་གྱི་རིམ་པ་ལས་དགོང་ཐུན་
གྱི་རྣལ་འབྱོར་བསྟན་པའོ། །
དེ་ནས་སྲོད་ཀྱི་རྣལ་འབྱོར་ནི། སྔར་བཞིན་བླ་མའི་རྣལ་འབྱོར་དང༌།
རྫོགས་པ་ཆེན་པོའི་དོན་ལ་མཉམ་པར་བཞག་པ་ལ་འབང་ཅིང་། ཁྱད་པར་དུ་
བླ་མའི་རྣལ་འབྱོར་ལ་འབད་པར་བྱའོ། །དེ་ཡང་སྟོང་པའི་ངང་ལས། སྔར་
བཞིན་བསྒོམས་པའི་བླ་མའི་སྐུ་ལས་རཾ་འཕྲོས་པས་སྟེང་འོག་ཕྱོགས་མཚམས་
ཐམས་ཅད་མེའི་འཁོར་ལོ་རྩིབས་སྟོང་འཁོར་བས་སྡེ་བརྒྱད་ཐམས་ཅད་དུམ་
བུར་གཏུབ་ཅིང་བསྲེགས། ཕྱི་ནང་མེ་དཔུང་འབར་བའི་ཀློང་ན། རང་ཉིད་རྡོ་
རྗེ་སེམས་དཔའ་ནམ་མཁའི་མཐའ་དང་མཉམ་པར་ཆེ་བའི་སྤྱི་བོའི་གཙུག་གི་
བླ་མ་རང་གི་སྙིང་ནང་དུ་སྤྱན་དྲངས་ལ་བསྒོམ་མོ། །འདིས་ནི་བགེགས་དང་
བར་ དུ་ གཅོད་ བ་ ཐམས་ ཅད་ སྲུང་ བའི་ མཆོག་ ཡིན་ པས་ ཤིན་ ཏུ་ གལ་
-355-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཆེའོ། ། ཆོས་སྤྱོད་ལམ་གྱི་རིམ་པ་ལས། །སྲོད་ཀྱི་རྣལ་འབྱོར་བསྟན་པའོ། །
དེ་ནས་ནམ་གུང་གི་རྣལ་འབྱོར་ནི། དང་པོ་ སཱ་ལའི་ཚོགས་འཁོར་ནི།
རང་ཉིད་ཐ་མལ་པའི་སྙིང་ནང་ནས། རང་རིག་རྡོ་རྗེ་མཁའ་འགྲོ་དཀར་མོ་གྲི་
གུག་དང་ཐོད་པ་ཐོགས་པ་ཚངས་བུ་ནས་ཐོན་ནས། གྲི་གུག་གིས་རང་གིཐོད་
པ་སྨིན་མཚམས་ཀྱི་མཛོད་སྤུ་ནས་བཅད་དོ། །ཐོད་པའི་སྐྱེད་བུ་རི་རབ་ཙམ་
གསུམ་གྱི་སྟེང་དུ་བཞག་པའི་ནང་དུ་རང་གི་ལུས་དུམ་བུར་ཕྲལ་བཅུག་ལ། ཡཾ
ལས་རླུང་བྱུངབས་རཾ་ལས་མེ་སྤར་ཏེ་ཐོད་ པའི་ རྫས་ ཁོལ། ཕྱོགས་བཅུའི་
སངས་རྒྱས་དང༌། སྣང་སྲིད་ཀྱི་བདུད་རྩི་བསམ་པས་ཐོད་པར་འདྲེས་ཏེ་འདོད་
ཡོན་ལྔའི་ཕུང་པོར་གྱུར། བླ་མ་དང་ཡི་དམ་དཀྱིལ་འཁོར་གྱི་ལྷ་ཚོགས་མཁའ་
འགྲོ་དམ་ཅན་རྒྱ་མཚོའི་ཚོགས་དང་བཅས་པ་ཐམས་ཅད་དང་། འཁོར་འདས་
ཀྱི་མགྲོན་ཐམས་ཅད་དཔའ་བོ་མཁའ་འགྲོར་གྱུར་ཏེ། སྟེང་གི་ནམ་མཁར་བྱོན་
ནས་ བཞུགས་ པར་ བསམས་ལ། རང་ཉིད་རྡོ་ རྗེ་ མཁའ་ འགྲོ་ གཅིག་ ལས་
མཁའ་འགྲོ་བྱེ་བ་མང་པོ་འཕྲོས་ཏེ། ཐོད་པའི་བདུད་རྩི་ནས་ཐོད་པས་གཅུས་
ཏེ། མགྲོན་རྣམས་ལ་ཕུལ་བས་དགྱེས་ཤི་གསོལ་བས། མཐར་དེ་རྣམས་ཀྱི་
ཐུགས་ཀ་ནས་ དངོས་ གྲུབ་ ཀྱི་བདུད་ རྩི་བྱུང་ བས་ ཐོད་ པ་ གང་བ་ ལ་ རང་
གིས་རོལ་བས། མཆོག་དང་ཐུན་མོང་གི་དངོས་གྲུབ་ཐོབ། སླར་མཆོད་མགྲོན་
རྣམས་ མཉེས་ པའི་ ངང ནས། །རྫས་ དང༌ བདག་ དང་མགྲོན་ རྣམས་ བླ་
མའི་ཐུགས་ཀར་ཐིམ། །བླ་མ་ཡང་རང་ཡལ་ཏེ་སྟོང་པའི་ངང་ལ་དར་ཅིག་ཀློད་
ལ་བཞག་གོ །འདིས་ནི་ནད་གདོན་བར་ཆད་ཞི་བ་དང་། ཉམས་ཆག་བསྐང་བ་
དང༌ ། འཆི་ ཁར་ གནད་ གཅོད་ ཀྱི་ སྡུག་ བསྔལ་ མེད་ པར། འཆི་ བ་ བསླུ་
-356-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
བས་ ཚེའི་རིམ་གྲོར་འགྱུར་པ་ལ་སོགས་པ་ཕན་ཡོན་དཔག་ཏུ་མེད་དོ། །
མཇུག་ཏུ་ སྨོན་ལམ་ གདབ་ པ་ནི། །ཨོཾ་ ཨཱཧཱུྃ། ཕྱོགས་བཅུ་ དུས་ གསུམ་
རྒྱལ་བ་མ་ལུས་དགོངས་སུ་གསོལ། །བདག་གིས་ཐོག་མ་མེད་དང་ད་ལྟའི་
བར། །དུས་གསུམ་བསགས་དང་ཡོད་པའི་དགེ་བ་དེས། །བདག་གཞན་མ་
ལུས་བྱང་ཆུབ་ཐོབ་པར་ཤོག །དེ་མ་ཐོབ་ཀྱི་ཚེ་རབས་ཀུན་ཏུ་ཡང་། །ལམ་
ཟབ་ རྫོགས་ ཆེན་ སྙིང་ པོའི་ དོན་རྟོགས་ནས། །ཆོས་ ཉིད་ མངོན་ སུམ་གོང་
འཕེལ་ ཚད་ ཕེབས་ནས། །ཟག་ བཅས་ ཕུང་པོ་འོད་སྐུར་གྲོལ་ བར་ ཤོག །
གནད་གཅོད་དྲག་པོའི་སྡུག་བསྔལ་མི་འབྱུང་ཞིང༌། བླ་མ་ཡི་དམ་དཔའ་བོ་
མཁའ་འགྲོའི་ཚོགས། །མིག་གི་དབང་པོར་མངོན་སུམ་བྱོན་ནས་ནི། །དབང་
བསྐུར་ལུང་བསྟན་མཁའ་ སྤྱོད་འཁྲིད་པར་ཤོག །འདུས་བྱས་མི་རྟག་ འཆི་
བ་བྱུང་ཙ་ན། །འགྱུ་བའི་རླུང་ ཆད་བེམས་ རིག་ བྲལ་བའི་ཚེ། །ཞེན་ཆགས་
འཁྲུལ་པའི་སྣང་བ་མི་འཆར་བར། །གནས་ལུགས་ཆོས་སྐུའི་ངང་ལ་གནས་
པར་ཤོག །སྒྱུ་ལུས་གདོས་བཅས་འཇོག་པའི་དུས་བབས་ན། །སྣང་ཕུང་ཕྲ་
རག་རྟོག་པ་འགག་པའི་ཚེ། །འཁྲུལ་མེད་ཁྱབ་གདལ་གདོད་མའི་དབྱིངས་
ཆེན་ལ། །བེམས་རིག་བྲལ་མ་ཐག་ཏུ་གྲོལ་བར་ཤོག །མ་དག་འབྱུང་བཞིའི་
དངོས་པོ་དེངས་པའི་ཚེ། །དག་པའི་འོད་ལྔ་མ་འདྲེས་འོད་གསལ་དང༌། །རྟོག་
མེད་འོད་ལྔའི་རྡོ་རྗེ་ལུ་གུ་རྒྱུད། །དབྱེར་མེད་གཅིག་འདྲེས་ཆོས་ཟད་མཐར་
ཕྱིན་ཤོག །ཧཱུྃ་ཆེན་ ཁྲོས་ པ་ སྲིན་ པོའི་ གཟུགས་ཅན་ སོགས། །ཧཱུྃ སྒྲས་ སྟོང་
གསུམ་མ་ལུས་གང་ཙ་ནམ །རིག་སྟོང་ཧཱུཾ་སྒྲའི་གནད་དུ་ངོ་ཤེས་ནས། །གྲགས་
སྟོང་བྲག་ཆ་ལྟ་བུར་རྟོགས་པར་ཤོག །གཤིན་རྗེའི་དམག་མིའི་ཚོགས་ཀྱིས་
-357-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བསྐོར་ ཙ་ན། །རྒྱོབ་སོད་འབྲོས་ འདེད་འཁྲུལ་པ་ དབྱིངས་ དག་ནས། །བྱེད་
སྔངས་འཁྲུལ་པའི་སྣང་བ་མི་འཆར་བར། །ཡི་དམ་ཞི་ཁྲོའི་སྐུ་རུ་མཐོང་བར་
ཤོག །དུང་ཁང་འབར་བའི་བདེ་ཆེན་གཞལ་ཡས་ནས། ཁྲོ་བོའི་ཚོགས་རྣམས་
གནས་ནས་གྱེས་པའི་ཚེ། །འཇིགས་གཟུགས་སྲིན་པོའི་སྐུ་རུ་མི་འཆར་བར། །
མན་ངག་སྙིང་ཏིག་དགོངས་པའི་དོན་རྟོགས་ཤོག །ཙིཏྟ་རིན་ཆེན་གུར་ཁང་
གཞལ་ཡས་ནས། །ཞི་བའི་ཚོགས་རྣམས་དབྱིངས་སུ་ཡལ་བའི་ཚེ། །སྣང་བ་རུ་
ལོག་འོད་སྐུར་ཤར་བའི་དུས། །རིག་པ་འོད་ཀྱི་ཀློང་དུ་ཐིམ་པར་ཤོག །མགྲིན་
མགུལ་རྩ་ཡི་འཁོར་ལོ་བྲལ་བའི་ཚེ། །འཇིགས་པའི་གད་རྒྱངས་འབྲུག་སྟོང་
ལྡིར་ཙ་ ན། །ཧཱུྃ་ ཞི་ ཁྲོའི་ གདངས་ སུ་ ངོ་ཤེས་ནས། །རིག་ སྟོང་ སྐྱེ་མེད་
དབྱིངས་སུ་གྲོལ་བར་ཤོག །གསང་གནས་བདེ་སྐྱོང་འཁོར་ལོའི་གཞལ་ཡས་
ནས། །ཐབས་ཤེས་དཀར་དམར་སྙིང་གར་ཕྲད་ ཙམ་ན། །བདེ་སྟོང་ཟག་ པ་
མེད་པའི་གནས་ལུགས་དེས། །རླུང་རིག་དབུ་མའི་ནང་དུ་ཚུད་པར་ཤོག །ཆོས་
ཉིད་བར་དོའི་ངང་དུ་གནས་པའི་ཚེ། །བེམས་རིག་ལུང་མ་བསྟན་དུ་མ་ལུས་
པར། །རང་ གྲོལ་ ཀ་ དག་ ཆེན་པོའི་དོན་རྟོགས་ཏེ། །གཞན་སྟོང་ཆོས་ཟད་
ངང་ལ་གནས་པར་ཤོག །ཆོས་ཉིད་མངོན་སུམ་བདེན་པ་མཐོང་བའི་ཚེ། །
གཉེན་པོའི་དྲན་འཛིན་བསྒོམ་པའི་བློ་བྲལ་ནས། །ཀ་དག་ཟད་སར་སྐྱོལ་བའི་
དོན་རྟོགས་ཏེ། །རྟོག་མེད་སྤྲོས་བྲལ་ངང་ལ་གནས་པར་ཤོག །འཇའ་ཚོན་སྣ་
ལྔ་འདྲེས་པའི་གཞལ་ཡས་ན། །ཡེ་ཤེས་ལྔ་ཡི་གུར་ཁང་སྒོ་ཕྱེ་ནས། །སྐུ་དང་
ཐིག་ལེས་ ཞིང་ ཁམས་ གང་བའི་ཚེ། །སྐུ་ལྔ་ཡེ་ཤེས་ལྔ་དང་མཇལ་བར་
ཤོག །ཐིག་ལེ་སྟོང་སྒྲོན་འོད་གསལ་གཞལ་ཡས་སུ། །སྐུ་ལྔ་ཡེ་ཤེས་ལྔ་དང་
-358-



གསང་བ་བླ་ན་མེད་པའི་ཆོས་སྤྱོད་ལམ་ཁྱེར་རིམ་པ།
མཇལ་ཙ་ན། །སྙེམས་བྱེད་གཉིས་སྣང་ཐེ་ཚོམ་མེད་པ་རུ། །ཀུན་བཟང་གདོད་
མའི་ངང་དུ་ཐིམ་པརཤོག །སེམས་ཉིད་སྒྲོན་མ་བཞི་དང་དངོས་མཇལ་ནས། །
ཐིག་ལེ་སྟོང་སྒྲོན་འོད་གསལ་གཞལ་ཡས་སུ། །ལྷུན་གྲུབ་སྦུབས་ལ་བརྟན་པ་
མཐར་ཕྱིན་ནས། །དབྱིངས་རིག་ནམ་མཁའི་ངང་དུ་འཕྲོ་བར་ཤོག །སྟོང་ཉིད་
རིག་པའི་ཆོས་སྐུ་ཐོབ་པར་ཤོག །འགག་མེད་གཉིས་སྣང་ལོངས་སྐུ་ཐོབ་པར་
ཤོག །རང་ རིག་ མཐར་ ཕྱིན་ སྤྲུལ་ སྐུ་ ཐོབ་ པར་ ཤོག །སྐུ་གསུམ་ཐོབ་ནས་
གཞན་དོན་བྱེད་པར་ཤོག །ཅེས་སོགས་སྨོན་ལམ་རྒྱ་ཆེར་གདབ་བོ། །དེ་ནས་
བདེ་བའི་མལ་དུ་གཡས་ཕབ་ནས་ཉལ་བའི་སྙིང་ནང་དུ་བླ་མ་འོད་ཀྱི་གོང་བུའི་
དབུས་ན་ཤིན་ཏུ་ཆ་ཕྲ་བར་བཞུགས་པ་ལ་ལུས་སྟོད་སྨད་འདུས་ནས། སྐྲ་རྩེ་
ཙམ་གྱི་བླ་མ་འོད་དང་བཅས་པ་ལ་སེམས་བཟུང་ནས་ཉལ་བས་གཉིད་འོད་
གསལ་དུ་གྲོལ་ནས་རྨི་ལམ་གྱི་བག་ཆགས་སྦྱོང་བའི་མཆོག་ཡིན་ནོ། །ཆོས་
སྤྱོད་ལམ་གྱི་རིམ་པ་ལས། །ནམ་གུང་གི་རྣལ་འབྱོར་བསྟན་པའོ། །
དེ་ལྟར་ཉིན་མཚན་ཆོས་ཀྱིས་འདའ་བའི་ཚུལ། །ཀློང་ཆེན་རབ་འབྱམས་
བཟངཔོས་ལེགས་པར་བཀོད། །དགེ་པས་འགྲོ་ཀུན་ཐར་པའི་ལམ་ཞུགས་
ནས། །ཉིན་དང་མཚན་དུས་ཆོས་ལ་སྤྱོད་པར་ཤོག །ཆོས་སྤྱོད་ལམ་གྱི་རིམ་པ་
ཞེས་ བྱ་ བ། །རང་བཞིན་རྫོགས་པ་ཆེན་པོའི་རྣལ་ འབྱོར་ པ་དྲི་མེད་འོད་
ཟེར་གྱིས། གྲོགས་ རི་ རིན་ ཆེན་ འབྱུང་བའི་ གནས་ སུ་ སྦྱར་ བ་ ལེགས་ པར་
རྫོགས་སོ།། །།དགེའོ། །དགེའོ། །དགེའོ། །
-359-



༄༅། །རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད་
ཅེས་བྱ་བ་བཞུགས་སོ། །
རྒྱལ་བ་རྒྱ་མཚོའི་ཚོགས་ལ་ཕྱག་འཚལ་ལོ། །དངོས་གྲུབ་མཆོག་སྩོལ་
ཡི་དམ་ལྷར། །དང་པོ་ཉིད་དུ་ཕྱག་འཚལ་ཏེ། །རང་གཞན་དོན་གཉིས་བསྒྲུབ་
བྱའི་ཕྱིར། །རྒྱལ་བ་ཞི་ཁྲོའི་སྒྲུབ་དཀྱིལ་ བྲི། །དབེན་ཞིང་ ཡིད་དུ་འོང་བའི་
གནས་སུ་མཎྜལ་སྒྲུབ་རྫས་ཕྱི་ནང་གི་མཆོད་གཏོར་རྣམས་ཕྱག་བཞེས་ལྟར་
ལེགས་པར་བཤམ། སྔོན་འགྲོ་བགེགས་གཏོར་བཏང་ལ་སྐྱབས་སུ་འགྲོ་བ་ནི།
ནམ་མཁའི་གནས་སུ་ནམ་མཁའ་གང་བ་ཡི། །བླ་མ་ཡི་དམ་མཁའ་འགྲོའི་
ཚོགས་རྣམས་དང༌། །སངས་རྒྱས་ཆོས་དང་འཕགས་ པའི་དགེ་འདུན་ལ། །
བདག་དང་འགྲོ་ཀུན་གུས་པས་སྐྱབས་སུ་མཆི། །ཞེས་བརྒྱའམ་ཉེར་གཅིག །
སེམས་བསྐྱེད་ནི། བདག་དང་མཐའ་ཡས་སེམས་ཅན་རྣམས། །ཡེ་ནས་སངས་
རྒྱས་ ཡིན་པ་ལ། །ཡིན་པར་ཤེས་པའི་བདག་ཉིད་དུ། །བྱང་ཆུབ་མཆོག་ཏུ་
སེམས་བསྐྱེད་དོ། །ལན་བདུན་ནམ་ ལྔ། བཀའ་བསྒོ་བ་ནི། ཧཱུྃ། ཆོས་རྣམས་
རྣམ་དག་ནམ་མཁའ་ལྟ་བུ་ལ། །རིག་པའི་ངོ་བོ་ཡི་གེ་ཧཱུྃ་དུ་ཤར། །ཧཱུྃ་ལས་འོད་
འཕྲོས་ཐམས་ཅད་སངས་རྒྱས་ཞིང་། །མཉམ་རྫོགས་བྱང་ཆུབ་སེམས་ཀྱི་རང་
བཞིན་ལས། །རང་ཉིད་དཔལ་ཆེན་ཆེ་མཆོག་ཧེ་རུ་ཀ །ཞལ་གསུམ་ཕྱག་དྲུག་
ཞབས་བཞི་དོར་སྟབས་བགྲད། །འཁོར་ལོ་མདའ་ཆེན་གཏུན་ཤིང་ཏྲི་ཤུ་ལ། །
རི་རབ་བམ་དབྱུག་རེའུ་ཆུང་སྒྲོག་པའི་ཚུལ། །ཨོཾ་བཛྲ་རཀྵ་རཀྵ་ཧཱུཾ་ཕཊ། ཡང་
.360 -



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
དག་ གསང་ བའི་ དཀྱིལ་ འཁོར་ འདིར། །འདུ་ བའི་ ལྷ་ རྣམས་ མ་ གཏོགས་
པ། །དངོས་གྲུབ་བར་ཆད་བྱེད་པའི་བགེགས། །འདི་རུ་མ་འདུག་ གཞན་དུ་
དེངས། །ཅི་སྟེ་འགྲོ་བར་མི་བྱེད་ན། །མགོ་ཡང་ཚལ་པ་བརྒྱར་འགས་ཤིང༌། །
ལུས་ཀྱང་དུམ་བུ་སྟོང་དུག་གཏུབ། །རྡུལ་ཆ་ཙམ་ཡང་མེད་པར་བྱེད། །ཨོཾ་སུམྦྷ་
ནི་སུམྦྷ་ཧཱུཾ། གཾ་ཎ་གྲོ་ཎ་ཧཱུཾ། གཾ་ཧྥུ་པ་ཡ་ཧྲི་ཏྱཱ་པ་ཡ་ཧཱུྃ། ཨ་ན་ཡ་ཧོབྷ་ག་ཝཱན་
བིདྨ་རཱ་ཛ་ཡ་ཧཱུྃ་ཕཊ། མཚམས་གཅོད་ནི། ཧཱུྃ། ང་ནི་ཁྲོ་རྒྱལ་འདུས་པའི་སྐུ། །
དཔལ་ཆེན་བདུད་འདུལ་རྡོ་ རྗེ་འཆང་། །སངས་རྒྱས་ཀུན་གྱིས་དབང་བསྐུར་
ནས། །གདུག་པ་འདུལ་བར་རབ་བསྔགས་པའི། །མེ་རི་མཚོན་ཆ་རྡོ་ རྗེའི་རྭ།
ཁྲོ་ཚོགས་འབར་བས་མཚམས་བཅད་དོ། །རཾ་ཧཱུཾ་ཧཱུཾ་དྷི་ཧ་རཾ། བཛྲ་རཀྵ་ཧཱུྃ་ཕཊ།
ཨོཾ་སྭ་བྷཱ་ཝ་ཤུདྡྷ་སརྦ་དྷརྨསྭ་བྷཱ་ཝ་བི་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་
ངང་ལས་སྐད་ཅིག་གིས་པདྨ་དང་ཟླ་བའི་སྟེང་དུ་རང་ཉིད་དཔལ་རྡོ་རྗེ་སེམས་
དཔའ་སྐུ་མདོག་དཀར་པོ་ཕྱག་གཡས་རྡོ་རྗེ་ཐུགས་ཀར་འཛིན་ཅིང་། ཕྱག་
གཡོན་དྲིལ་བུ་དཀུ་ལ་བརྟེན་པ། ཞབས་རྡོ་རྗེའི་སྐྱིལ་མོ་ཀྲུང་དུ་བཞུགས་པ།
དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པའི་ཐུགས་ཀར་ཟླ་བའི་
དཀྱིལ་འཁོར་ལ་ཧཱུྃ་དང་ཡིག་བརྒྱས་མཚན་པར་གྱུར། ཨོཾ་བཛྲ་སཏྭ་ས་མ་ཡ།
མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ་ཏིཥྛ། དྲི་ཌྷ་མ་བྷ་ཝ། སུ་ཏོ་ཁྱོ་མེ་བྷ་ཝ། སུ་
པོསྐྱོ་མེ་བྷ་ཝ། ཨ་ནུ་རཀྟོ་མེ་བྷ་ཝ། སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ།
ཙིཏྟཾ་ཤྲི་ཡཋཀུ་རུ་ཧཱུྃ། ཧ་ཧ་ཧ་ཧ་ཧོ༔ བྷ་ག་ཝཱན་སརྦ་ཏ་ཐཱ་ག་ཏ། བཛྲ་མ་མེ་མུཙྪ་
བཛཱི་བྷ་ཝ་མ་ཧཱ་ས་མ་ཡ་སཏྭ་ཨཱ༔ ཞེས་བརྒྱའམ་ཉེར་གཅིག་གིས་རང་གཞན་
གྱི་སྡིག་སྒྲིབ་སྦྱངས། སྡོམ་པ་གཟུང་བ་ནི། ཧོ༔ བླ་མ་རྡོ་རྗེ་འཛིན་པ་དང༌། །
a Pud
@
- 361 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རིགས་ ལྔའི་བདེ་བར་གཤེགས་ པ་ནི། །ཐམས་ཅད་བདག་ལ་དགོངས་སུ་
གསོལ། །དེང་ནས་བྱང་ཆུབ་སྙིང་པོའི་བར། །སངས་རྒྱས་ཆོས་དང་དགེ་འདུན་
ཏེ། །བླ་ན་མེད་པའི་དཀོན་མཆོག་གསུམ། །བླ་མ་ལ་ཡང་སྐྱབས་སུ་མཆི། །
སྡིག་ པ་ ཐམས་ཅད་སོ་སོར་བཤགས། །དགེ་བ་ཀུན་ལ་རྗེས་ཡི་རངས། །
བྱང་ཆུབ་སེམས་ནི་བསྐྱེད་པར་བགྱི། །རིགས་ལྔའི་དམ་ཚིག་རྗེས་བཟུང་སྟེ། །
རྡོ་རྗེ་དྲིལ་བུ་ལ་སོགས་པ། །དམ་ཚིག་རྫས་རྣམས་བཟུང་བར་བགྱི། །བླ་ན་
མེད་པའི་དཀོན་མཆོག་གསུམ། །ནམ་དུ་ཡང་ནི་མི་བཏང་ཞིང་། །རྡོ་རྗེ་སློབ་
དཔོན་མི་བཏང་ངོ༌། །རྡོ་རྗེ་སྤུན་སྲིང་རྣམས་ལ་ཡང་། །ནམ་ཡང་སྨད་པར་མི་
བྱ་འོ། །སེམས་ཅན་རྣམས་ལ་འཚེ་བ་སྤང་། །འཕགས་པ་རྣམས་ལ་སྨད་མི་
བགྱི། །ཐེག་པ་དམན་ལ་མི་བརྙས་ཤིང་། །གསང་སྔགས་སྤང་བར་མི་བྱ་འོ། །
བསྙེན་སྒྲུབ་ལས་ཀྱི་མཐའ་བཟུང་ཞིང་། །དཀྱིལ་འཁོར་འཁོར་ལོ་བསྒོམ་པར་
བགྱི། །དམ་ཚིག་སྡོམ་པ་ལ་གནས་ཤིང་། །འཁྲུལ་པའི་བྱ་བ་མི་བགྱི་འོ། །རང་
གི་སེམས་ནི་ཡོངས་དུལ་ཞིང༌། །ཕྱོགས་མཐའ་གཏུགས་པའི་ སེམས་ཅན་
གྱི། །དོན་ ནི་ བླ་མེད་ བདག་ གིས་ བསྒྲུབ། །མ་ གྲོལ་ བ་ རྣམས་ དགྲོལ་ བ་
དང༌། །མ་ བསྒྲལ་ པ་ རྣམས་བསྒྲལ་ བར་ བགྱི། །དབུགས་ མ་ ཕྱུངས་ རྣམས་
དབུགས་ དབྱུང་ ཞིང་ ། །སེམས་ ཅན་ མྱ་ ངན་འདས་ ལ་ འགོད། །ཅེས་ ལན་
གསུམ་བརྗོད་དོ། །རང་ཉིད་རྡོ་རྗེ་སེམས་དཔའི་དཔྲལ་བར་ཨོཾ། མགྲིན་པར་
ཐུགས་ཀར་ཧཱུྃ། ཧཱུྃ་ལས་འོད་འཕྲོས་ཕྱོགས་བཅུའི་སངས་རྒྱས་བྱང་སེམས་
ཐམས་ཅད་ནམ་མཁའ་ལ་སྤྱན་དྲངས་བཛྲ་ས་མ་ཡ་ཛ༔ ཨོཾ་ཧཱུྃ་ཧཱུྃ་ཧཱུྃཨཱཛཧཱུྃ་ཁཾ་
ཧོ༔ ཞེས་ དབང་ བསྐུར་བྱིན་དབབ་པའོ། །ཕྱག་རྒྱ་བཟུང་བ་ནི། ཧཱུྃ། ཐབས་
-362-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
ཤེས་ཟུང་འཇུག་ཆོས་ཉིད་མཚོན། །འདས་དུས་འགྲོ་རྣམས་སད་པའི་ཕྱིར། །
རྡོ་རྗེ་གསོར་ཞིང་དྲིལ་བུ་དཀྲོལ། །བཛྲ་དྷརྨ་ཧཱུྃ་ཨཱ༔ མཆོད་པ་བྱིན་རླབས་ནི།
ཨོཾ་བཛྲ་ཡཀྵ་ཧཱུཾ། ཨོཾ་བཛྲ་ཛྭ་ལ་ཨ་ན་ལ་ཨརྒ་ཧ་ན་ད་ཧ་པ་ཙ་ཧཱུྃ་ཕཊ། ཨོཾ་སྭ་བྷཱ་
ཝ་ཤུདྡྷོཉཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཨོཾ་ལས་རིན་པོ་ཆེའི་སྣོད་
ཡངས་ཤིང་རྒྱ་ཆེ་བའི་ནང་དུ། ཨོཾ་ཨཱ༔ཧཱུཾ་འོད་དུ་ཞུ་བ་ལས་བྱུང་བའི་ལྷ་རྫས་
ལས་ གྲུབ་ པའི་ མཆོད་ ཡོན། ཞབས་ བསིལ། མེ་ ཏོག །བདུག་ སྤོས། སྣང་
གསལ། དྲི་ ཆབ། ཞལ་ ཟས། རོལ་མོ། བདུད་ རྩི། གཏོར་མ། རཀྟ། ཡུལ་ ས་
དང་བར་སྣང་ཐམས་ཅད་གཅལ་དུ་བཀྲམ་པ། དུས་འཁོར་པ་ཇི་སྲིད་མ་སྟོངས་
ཀྱི་བར་དུ་འབྱུང་བ། ངོ་བོ་བཟང་ཞིང་རྒྱ་ཆེ་བ། བྱེད་ལས་ཟག་མེད་ཀྱི་བདེ་བ་
ཁྱད་པར་ཅན་བསྐྱེད་ཅིང་འཕགས་པ་རྣམས་མཉེས་པར་བྱེད་པ། བཀོད་པ་
ཀུན་ཏུ་བཟང་པོའི་རྣམ་པར་ཐར་བ་ལས་བྱུང་བ་མཆོད་པའི་སྤྲིན་ཕུང་བསམ་
གྱིས་མི་ཁྱབ་པ་ནམ་མཁའ་དང་མཉམ་པར་གྱུར། ཨགྷཾ་པྲ་ཏིཙྪ སྭཱ་ཧཱ། པཱཧུཾ་
པྲ་ཏཱིཙྪ་སྭཱ་ཧཱ། ཨོཾ་ཨཱཿཧཱུྃ་བཛྲ་པུཥྛ ཨཱཧཱུཾ། ཨོཾ་ཨཱཧཱུྃ་བཛྲ་དྷུ་པེ་ཨཱ་ཧཱུྃ། ཨཱ་ལོ་ཀེ།
གནྡྷེ། ནེ་ཝི་དུ། ཤརྡ་ ཨཱཧཱུཾ། ཨོཾ་ ཨཱཧཱུྃ་སརྦ་པཉྩ་ཨམྲྀ་ཏ་ཀུཎྜ ལཱི་ཧཱུྃ་ཧཱིཀྐ། ཨོ་
ཨཱཧཱུྃ་མ་ཧཱ་བ་ལིཾ་ཏ་ཏེ་ཛོ་བ་ལིཾ་ཏ་བ་ལ་བ་ཏི་གུ་ཧྱ་ས་མ་ཡེ་ཧཱུཾ་ཧཱིཝཁཱ། ཨོཾ་ཨཱཧཱུྃ་
མ་ཧཱ་རཀྟ་ཛྭ་ལ་མཎྜལ་ཧཱུྃ་ཧཱིཝཀྐ། བུམ་པ་སྒྲུབ་པ་ནི། རང་ཉིད་སྐད་ཅིག་གིས་
པདྨ་དང་ཉི་ཟླའི་སྟེང་དུ་ཞི་བ་ཀུན་ཏུ་བཟང་པོ་ཡབ་ཡུམ་སྐུག་མདོག་མཐིང་ག་
རྡོར་དྲིལ་འཛིན་པར་གྱུར། ཐོད་པ་ནས་བདུད་རྩིས་བསང་། ཨོཾ་བཛྲ་ཨམྲྀ་ཏ་
ཀུཎྜ་ལཱི་ཧ་ན་ཧ་ན་ཧཱུྃ་ཕཊ། ཅེས་པ་གསུམ། སྭ་བྷཱ་ཝས་སྟོང་པར་སྦྱངས། སྟོང་
པའི་ངང་ལས་པཾ་ལས་པདྨ་དང་རཾ་ལས་ཉི་མ། ཨ་ལས་ཟླ་བའི་སྟེང་དུ་ཧཱུཾ་ཧཱུཾ་
-363 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ ༢༥༽
ཡོངས་སུ་གྱུར་པ་ལས་རྣམ་པར་རྒྱལ་བའི་བུམ་པ། ལས་ཐམས་ཅད་ཀྱི་བུམ་པ་
དང་བཅས་པ། རིན་པོ་ཆེའི་རང་བཞིན་ཡངས་ཤིང་རྒྱ་ཆེ་བ། ལྟོ་བ་ལྡིར་བ།
ཞབས་ ཞུམ་པ། མཆུ་འཕྱང་བ། མགྲིན་ པ་ ཕྲ་བ། ལྷའི་ གོས་ པཉྩ་ ཀི་ ལས་
མགྲིན་པ་དཀྲིས་ཤིང་། དཔག་བསམ་ཤིང་གིས་ཁ་བརྒྱན་པ། ཕྱི་བུམ་པའི་
དབྱིབས་ཅན་ནང་ལྷའི་གཞལ་ཡས་ཁང་ཆེན་པོ་འོད་ཟེར་རབ་ཏུ་འཕྲོ་བའི་རྣམ་
རྒྱལ་བུམ་པའི་དབུས་སུ། པདྨ་དང་ཉི་ཟླའི་གདན་ལ་དེ་བཞིན་གཤེགས་པ་
རིགས་རྣམ་པ་ལྔ་སྟེ། དབུས་སུ་ཨོ་དང་ཨེ་ལས་འོད་ཟེར་འཕྲོ་འདུས་ཡོངས་སུ་
གྱུར་པ་ལས་བཅོམ་ལྡན་འདས་རྣམ་པར་སྣང་མཛད་སྐུ་མདོག་མཐིང་སྐྱ་ཞལ་
གཅིག་ཕྱག་གཉིས་པ་གཡས་འཁོར་ལོ་དང༌། གཡོན་དེས་ཡུ་བ་བྱས་པའི་དྲིལ་
བུ་འཛིན་པ། ཡུམ་ཀུན་ཏུ་བཟང་མོ་དང་མཉམ་པར་འཁྲིལ་བའོ། །ཤར་དུ་ཧཱུྃ་
དང་བོ་ལས་འོད་ཟེར་འཕྲོ་འདུས་ཡོངས་སུ་གྱུར་པ་ལས་བཅོམ་ལྡན་འདས་མི་
བསྐྱོད་པ་སྐུ་མདོག་དཀར་པོ་ཞལ་གཅིག་ཕྱག་གཉིས་པ། ཕྱག་གཡས་རྡོ་རྗེ་
དང༌། གཡོན་དེས་ཡུབ་བྱས་པའི་དྲིལ་བུ་འཛིན་པ། ཡུམ་མཱ་མ་ཀཱི་དང་མཉམ་
པར་འཁྲིལ་བའོ། །ལྷོ་རུ་ཏཱཾ་ལཾ་ལས་འོད་ཟེར་འཕྲོ་འདུས་ཡོངས་སུ་གྱུར་པ་
ལས་བཅོམ་ལྡན་འདས་རིན་ཆེན་འབྱུང་ལྡན་སྐུ་མདོག་སེར་པོ་ཞལ་གཅིག་
ཕྱག་གཉིས་པ་གཡས་རིན་པོ་ཆེ་དང༌། གཡོན་དེས་ཡུ་བ་བྱས་པའི་དྲིལ་བུ་
འཛིན་པ། ཡུམ་ སངས་རྒྱས་ སྤྱན་མ་དང་མཉམ་ པར་ འཁྲིལ་ བའོ། །ནུབ་ཏུ་
ཧཱིརཾ་ལས་འོད་ཟེར་འཕྲོ་འདུས་ཡོངས་སུ་གྱུར་པ་ལས། བཅོམ་ལྡན་འདས་
སྣང་བ་མཐའ་ཡས་སྐུ་མདོག་དམར་པོ་ཞལ་གཅིག་ཕྱག་གཉིས་པ་གཡས་པདྨ་
དང༌། གཡོན་དེས་ཡུ་བ་བྱས་ པའི་ དྲིལ་ བུ་ འཛིན་པ། ཡུམ་གོས་དཀར་མོ་
-364-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
མཉམ་པར་འཁྲིལ་བའོ། །བྱང་དུ་ཨཱཡཾ་ལས་འོད་ཟེར་འཕྲོ་འདུས་ཡོངས་སུ་
གྱུར་པ་ལས་བཅོམ་ལྡན་འདས་དོན་ཡོད་གྲུབ་པ་སྐུ་མདོག་ལྗང་གུ་ཞལ་གཅིག་
ཕྱག་གཉིས་པ་གཡས་རྡོ་རྗེ་རྒྱ་གྲམ་དང་། གཡོན་དེས་ཡུ་བ་བྱས་པའི་དྲིལ་བུ་
འཛིན་པ། ཡུམ་དམ་ཚིག་སྒྲོལ་མ་དང་མཉམ་པར་འཁྲིལ་བའོ། །དེ་དག་ཀུན་
ཀྱང་ཞབས་རྡོ་ རྗེའི་སྐྱིལ་མོ་ཀྲུང་གིས་བཞུགས་པའོ། །ཡུམ་རྣམས་ཀྱང་ སྐུ་
མདོག་ཡབ་དང་མཐུན་ཅིང་ཕྱག་གཡས་གྲི་གུག་ཡབ་ཀྱི་མགུལ་ནས་འཁྱུད་པ།
གཡོན་པས་ཐོད་པ་ཡབ་ལ་སྟོབ་པའོ། །དེའི་ཕྱི་རོལ་ཕྱོགས་མཚམས་བརྒྱད་དུ་
པདྨ་ དང༌ ཉི་ ཟླའི་ གདན་ ལ་ ཧཱུཾ་ཧཱུཾ། ཏཱཾ ཏཾ། ཧཱིཝཧཱི ཨཱ ཧཱུྃ་ ཧཱུྃ། ཧཱུྃ་ ཏྭཾ། ཧཱིཝཧཱི༔
ཨཱཨཱརྣམས་ལས་འོད་ཟེར་འཕྲོ་འདུས་ཡོངས་སུ་གྱུར་པ་ལས། ཤར་དུ་བྱང་
ཆུབ་སེམས་དཔའ་ནམ་མཁའི་སྙིང་པོ་སྐུ་མདོག་དཀར་པོ་ཞལ་གཅིག་ཕྱག་
གཉིས་པ་གཡས་རལ་གྲི་དང༌། གཡོན་དྲིལ་བུ་འཛིན་པ། སེམས་མ་སྒེག་མོ་མེ་
ལོང་འཛིན་མ་དང་མཉམ་པར་འཁྲིལ་བའོ། །ལྷོར་བྱང་ཆུབ་སེམས་དཔའ་ས་
ཡི་སྙིང་པོ་སྐུ་མདོག་སེར་པོ་ཞལ་གཅིག་ཕྱག་གཉིས་པ་གཡས་རིན་པོ་ཆེའི་མྱུ་
གུ་དང་། གཡོན་དྲིལ་བུ་འཛིན་པ། སེམས་མ་ཕྲེང་བ་མ་སེར་མོ་ཕྲེང་བ་འཛིན་
མ་དང་མཉམ་པར་འཁྲིལ་བའོ། །ནུབ་ཏུ་བྱང་ཆུབ་སེམས་དཔའ་སྤྱན་རས་
གཟིགས་དབང་ སྐུ་མདོག་དམར་པོ་ཞལ་གཅིག་ཕྱག་གཉིས་པ་ གཡས་པདྨ་
དང༌། གཡོན་དྲིལ་བུ་འཛིན་པ། སེམས་མ་གླུ་མ་དམར་མོ་པི་ཝཾ་འཛིན་མ་དང་
མཉམ་པར་འཁྲིལ་བའོ། །བྱང་དུ་བྱང་ཆུབ་སེམས་དཔའ་ཀུན་ཏུ་བཟང་པོ་སྐུ་
མདོག་ལྗང་སྐྱ་ཞལ་གཅིག་ཕྱག་གཉིས་པ་གཡས་རིན་པོ་ཆེའི་སྙེ་ མ་དང་། །
གཡོན་དྲིལ་བུ་འཛིན་པ། །སེམས་མ་གར་ལམ་ལྗང་གུ་རྡོ་རྗེ་རྩེ་གསུམ་འཛིན་
- 365 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
མ་དང་མཉམ་པར་འཁྲིལ་བའོ། །ཤར་ལྷོར་བྱང་ཆུབ་སེམས་དཔའ་བྱམས་པ་
མགོན་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་གཡས་ཀླུ་ཤིང་དང༌།
གཡོན་དྲིལ་བུ་འཛིན་པ། སེམས་མ་བདུག་སྤོས་མ་དཀར་སེར་སྤོས་ཀྱི་གའུ་
འཛིན་ མ་ དང༌ མཉམ་ པར་ འཁྲིལ་ བའོ། །ལྷོ་ ནུབ་ ཏུ་ བྱང་ ཆུབ་ སེམས་
དཔའ་སྒྲིབ་པ་རྣམ་སེལ་སྐུ་མདོག་དམར་སེར་ཞལ་གཅིག་ཕྱག་གཉིས་གཡས་
པུ་སྟི་དང༌། གཡོན་དྲིལ་བུ་འཛིན་པ། སེམས་མ་མེ་ཏོག་མ་སེར་མོ་མེ་ཏོག་
འཛིན་མ་དང་མཉམ་པར་འཁྲིལ་བའོ། །བྱང་ཤར་དུ་བྱང་ཆུབ་སེམས་དཔའ་
ཕྱག་ན་རྡོ་རྗེ་སྐུ་མདོག་ལྗང་སྐྱ་ཞལ་གཅིག་ཕྱག་གཉིས་གཡས་རྡོ་རྗེ་དང་གཡོན་
དྲིལ་བུ་འཛིན་པ། སེམས་མ་དྲི་ཆབ་མ་ལྗང་གུ་དྲི་ཆབ་འཛིན་པ་དང་མཉམ་
པར་འཁྲིལ་ བའོ། །དེ་ དག་ཀུན་ ཀྱང་བྱང་ཆུབ་སེམས་དཔའི་སྐྱིལ་མོ་ཀྲུང་
གིས་བཞུགས་ པའོ། །གཙོ་ འཁོར་ དེ་ དག་ ཐམས་ ཅད་ ལ་ དབུ་ རྒྱན། ཕྱག་
གདུབ། ཞབས་གདུབ་དཔུང་རྒྱན། དོ་ཤལ། སྙན་རྒྱན། མགུལ་རྒྱན། སྨད་
རྒྱན། དར་སྣ་ཚོགས་ཀྱི་སྟོད་གཡོགས་དང་སྨད་གཡོགས་ལ་སོགས་པ་ལོངས་
སྤྱོད་རྫོགས་པའི་རྒྱན་ཐམས་ཅད་ཀྱིས་བརྒྱན་པའོ། །དེ་དག་གི་མདངས་ལས་
ཁྱམས་ཀྱི་ཤར་སྟོད་དུ་ལྷའི་ཐུབ་པ་དབང་པོ་བརྒྱ་བྱིན་སྐུ་མདོག་དཀར་པོ་པི་
ཝཾ་འཛིན་པ། ཤར་སྨད་དུ་ལྷ་མིན་ཐུབ་པ་ཐགས་བཟང་རིས་སྐུ་མདོག་མཐིང་
ག་གོ་ཆ་འཛིན་པ། ལྷོ་རུ་མི་ཡི་ཐུབ་པ་ཤཱཀྱ་ཐུབ་པ་སྐུ་མདོག་སེར་པོ་འཁར་
གསིལ་དང་ པར་བུ་འཛིན་པ། ནུབ་སྟོད་དུ་ བྱོལ་སོང་ཐུབ་པ་སེང་གེ་ རབ་
བརྟན་སྐུ་མདོག་སྔོན་པོ་པུ་སྟི་འཛིན་པ། ནུབ་སྨད་དུ་དམྱལ་བའི་ཐུབ་པ་ཆོས་
ཀྱི་རྒྱལ་པོ་སྐུ་མདོག་མཐིང་ག་མེ་ཆུ་འཛིན་པ། བྱང་དུ་ཡི་དྭགས་ཀྱི་ཐུབ་པ་ཁ་
-366-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
འབར་དེ་བ་སྐུ་མདོག་དམར་པོ་རིན་པོ་ཆེའི་སྒྲོམ་བུ་འཛིན་པའོ། །སྒོ་བཞིར་
པདྨ་དང་ཉི་མའི་སྟེང་དུ་ ཛཛ༔ ཧཱུྃ། ཧཱུྃ། ཐཾ་ཐཾ། ཧོ༔ཧོལས་ འོད་ཟེར་འཕྲོས་
འདུས་ཡོངས་སུ་གྱུར་པ་ལས། ཤར་སྒོར་ཁྲོ་བོ་རྣམ་པར་རྒྱལ་བ་སྐུ་མདོག་
དཀར་པོ་ཞལ་གཅིག་ཕྱག་གཉིས་པ། གཡས་ལྕགས་ཀྱུ་དང་གཡོན་དྲིལ་བུ་
འཛིན་པ། སྒོ་མ་ལྕགས་ཀྱུ་མ་དཀར་མོ་ལྕགས་ཀྱུ་འཛིན་མ་དང་འཁྲིལ་བའོ། །
ལྷོ་སྒོར་ཁྲོ་བོ་གཤིན་རྗེའི་གཤེད་པོ་སྐུ་མདོག་སེར་པོ་ཞལ་གཅིག་ཕྱག་གཉིས་
པ་གཡས་དབྱུག་ཏོ་དང་གཡོན་ཞགས་པ་འཛིན་པ། སྒོ་ མ་ཞགས་པ་མ་སེར་
མོ་ཞགས་པ་འཛིན་མ་དང་འཁྲིལ་བའོ། །ནུབ་སྒོར་ཁྲོ་བོ་རྟ་མགྲིན་རྒྱལ་པོ་སྐུ་
མདོག་དམར་པོ་ཞལ་གཅིག་ཕྱག་གཉིས་པ་གཡས་ལྕགས་སྒྲོག་དང་གཡོན་
སྡིགས་མཛུབ་མཛད་པ། སྒོ་ མ་ལྕགས་སྒྲོག་མ་དམར་མོ་ལྕགས་སྒྲོག་འཛིན་
མ་དང་འཁྲིལ་བའོ། །བྱང་སྒོར་ཁྲོ་བོ་བདུད་རྩི་འཁྱིལ་པ་སྐུ་མདོག་ལྗང་གུ་
ཞལ་གཅིག་ཕྱག་གཉིས་པ། གཡས་རྒྱ་གྲམ་དང་གཡོན་དྲིལ་བུ་འཛིན་པ། སྒོ་
མ་དྲིལ་བུ་མ་ལྗང་གུ་དྲིལ་བུ་འཛིན་མ་དང་འཁྲིལ་བའོ། །དེ་དག་ཐམས་ཅད་
ཀྱི་སྐུ་ལ་དུར་ཁྲོད་འཇིགས་པའི་ཆས་བརྒྱད་ཀྱིས་བརྒྱན་ཅིང་མེ་དཔུང་གི་ཀློང་
ན་གྱད་ཀྱི་དོར་སྟབས་སུ་བཞུགས་པའོ། །ལས་བུམ་དུ་པདྨ་དང་ཉི་ཟླའི་གདན་
སྟེང་དུ་ཧཱུྃ་དང་བཾ་ལས་འོད་ཟེར་འཕྲོ་འདུས་ཡོངས་སུ་གྱུར་པ་ལས་རྡོ་རྗེ་སེམས་
དཔའ་སྐུ་མདོག་དཀར་པོ་ཕྱག་གཡས་རྡོ་ རྗེ་ཐུགས་ཀར་འཛིན་ཅིང་། ཕྱག་
གཡོན་དྲིལ་བུ་ཡུམ་ལ་འཁྱུད་པ། ཞབས་རྡོ་ རྗེ་ སྐྱིལ་མོ་ཀྲུང་དུ་བཞུགས་པ།
དར་ དང་ རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། ཡུམ་མཱ་མ་ཀཱི་དང་
མཉམ་པར་འཁྲིལ་བའོ། །ལྷ་ཚོགས་དེ་དག་ཐམས་ཅད་ཀྱི་སྤྱི་བོར་འཁོར་ལོ་
• 367 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
དཀར་པོ་རྩིབས་བཞི་པའི་ལྟེ་བར་ཨོཾ་དཀར་པོ། མགྲིན་པར་པདྨ་དམར་པོ་
འདབ་མ་བཞི་བའི་ལྟེ་བར་ཨཱདམར་པོ། ཐུགས་ཀར་རྡོ་རྗེ་སྔོན་པོ་རྒྱ་གྲམ་གྱི་
ལྟེ་བར་ཧཱུྃ་སྔོན་པོས་མཚན་པར་གྱུར། ཧཱུཾ་ཧཱུཾ་གིས་རྡོ་རྗེའི་གོ་ཞུབས་དང་ལྡན་
པར་གྱུར། ཨོཾ་ཧཱུྃ་ཧཱུྃ་ཧཱུྃཨཱལས་དེ་བཞིན་གཤེགས་པ་ལྔ་སྟེང་གི་ནམ་མཁའ་ལ་
རང་བྱོན། བདུད་རྩིའི་ཆུས་དབང་བསྐུར། དྲི་མ་དག །ཆུ་ལྷག་མ་ཡར་ལུད་པ་
ལས། དབུས་ཕྱོགས་པ་ལ་རྣམ་པར་སྣང་མཛད། ཤར་ཕྱོགས་པ་ལ་མི་བསྐྱོད་
པ། ལྷོ་ཕྱོགས་པ་ལ་རིན་ཆེན་འབྱུང་གནས། ནུབ་ཕྱོགས་པ་ལ་སྣང་བ་མཐའ་
ཡས། བྱང་ཕྱོགས་པ་ལ་དོན་ཡོད་གྲུབ་པ་རྣམས་ཀྱིས་དབུར་བརྒྱན་པར་གྱུར།
གཙོ་འཁོར་དེ་དག་ཐམས་ཅད་ཀྱི་གནས་གསུམ་ལས་འོད་འཕྲོས། ཕྱོགས་བཅུ་
དུས་གསུམ་གྱི་བདེ་བར་ གཤེགས་ པ་ ཐམས་ཅད་ ཀྱི་ཐུགས་ དམ་གྱི་རྒྱུད་
བསྐུལ། སྐད་ཅིག་གིས་འགྲོ་བ་སེམས་ཅན་གྱི་དོན་དུ་སྤྱན་དྲངས། བཛྲ་ ས་
མཱ་ཛ༔ སྤྱན་འདྲེན་ནི། ཧཱུྃ། མ་ལུས་སེམས་ཅན་ཀུན་གྱི་མགོན་གྱུར་ཅིང༌། །
བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་
བཞིན་མཁྱེན་གྱུར་པའི། །བཅོམ་ལྡན་འཁོར་བཅས་གནས་འདིར་གཤེགས་སུ་
གསོལ། །ཛཧཱུྃ་བཾ་ཧོ༔ གཉིས་སུ་མེད་པར་གྱུར། ཕྱག་འཚལ་བ་ནི། ཨ་ཏི་པཱུ་
ཧོ༔ པྲ་ཏིཙྪ་ཧོ༔ ཨ་ལ་ལ་ཧོ༔ མཆོད་པ་ནི། ཧཱུཾ། རྒྱལ་བ་རྒྱ་མཚོའི་མཆོད་རྫས་
ལས་གྲུབ་པའི། །ཞིང་ཁམས་རྒྱ་མཚོའི་མཆོད་ཡོན་རྒྱ་མཚོའི་ཚོགས། །ཡོན་
ཏན་ རྒྱ་ མཚོ་ བུམ་ པའི་ ལྷ་ རྣམས་ ལ། །དད་ པ་ རྒྱ་ མཚོས་ འབུལ་ ལོ་ དབང་
བསྐུར་སྩོལ། །ཨོཾ་སརྦ་ཏ་ཐཱ་ག་ཏ་ཨབྷཾ་པྲ་ཏཱིཙྪ་སྭཱ་ཧཱ། རྒྱལ་བ་རྒྱ་མཚོའི༴ །ཞིང་
ཁམས་རྒྱ་མཚོའཇཞབས་བསིལ༴ །ཡོན་ཏན་རྒྱ་མཚོ་ དད་པ་རྒྱ་མཚོས༴ །ཨོ་
-368-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད། །
སརྦ་ཏ་ཐཱ་ག་ཏ་པཱཏྱཾ་པྲ་ཏཱིཙྪ་སྭཱཧཱ། རྒྱལ་བ་རྒྱ་མཚོའི= །ཞིང་ཁམས་རྒྱ་མཚོའི་
མེ་ཏོག །ཡོན་ཏན་རྒྱ་མཚོ= །དད་པ་ རྒྱ་མཚོས༴ ཨོཾ་སརྦ་ཏ་ཐཱ་ག་ཏ་པུབྦེ་
ཨཱཧཱུཾ། རྒྱལ་བ་རྒྱ་མཚོའི༴ ཞིང་ཁམས་རྒྱ་མཚོའི་བདུག་ སྤོས༴ ཡོན་ཏན་རྒྱ་
མཚོ་ དད་པ་རྒྱ་མཚོས༴ ཨོཾ་སརྦ་ཏ་ཐཱ་ག་ཏ་དྷ་པེ་ཨཱཧཱུཾ། རྒྱལ་བ་རྒྱམཚོའི༴
ཞིང་ཁམས་རྒྱ་མཚོའི་སྣང་གསལ༔ ཡོན་ཏན་རྒྱ་མཚོ་ དད་པ་རྒྱ་མཚོས༴ ཨོ་
སརྦ་ཏ་ཐཱ་ག་ཏ་བཛྲ་ཨཱ་ལོ་ཀེ་ཨཱཿཧཱུཾ། རྒྱལ་བ་རྒྱ་མཚོའི༴ ཞིང་ཁམས་རྒྱ་མཚོའི་
དྲི་ཆབ= །ཡོན་ཏན་རྒྱ་མཚོ༴ །དད་པ་རྒྱ་མཚོས༴ ཨོཾ་སརྦ་ཏ་ཐཱ་ག་ཏ་བཛྲ་གནྡྷེ་
ཨཱཧཱུཾ། །རྒྱལ་བ་རྒྱ་མཚོའི༴ །ཞིང་ཁམས་རྒྱ་མཚོའི་ཞལ་ཟས= །ཡོན་ཏན་རྒྱ་
མཚོ༴ དད་པ་རྒྱ་མཚོས༴ ཨོཾ་སརྦ་ཏ་ཐཱ་ག་ཏ་ནེ་ཝིད་ཨཱཧཱུཾ། །རྒྱལ་བ་རྒྱ་
མཚོའ༴ །ཞིང་ ཁམས་ རྒྱ་མཚོའི་ སིལ་སྙན༴ །ཡོན་ཏན་རྒྱ་མཚོ༴ །དད་པ་རྒྱ་
མཚོས༴ །ཨོཾ་ སརྦ་ ཏ་ ཐཱ་ ག་ ཏ་ ཤརྡ་ པྲ་ ཏིཙྪ་ སྭཱ་ཧཱ། ནང་ མཆོད་ ནི། ཧཱུྃ།
སྣོད་བཅུད་ སྣང་ སྲིད་ སྣ་ ཚོགས་ཡིད་ འོང་ གཟུགས། །རྡོ་ རྗེ་ གཟུགས་ མའི་
ཚོགས་སུ་ཀུན་སྤྲུལ་ནས། །བླ་མ་ཡི་དམ་དཀྱིལ་འཁོར་ལྷ་ལ་འབུལ། །ཐུགས་
རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་གུ་རུ་དེ་ཝ་ཌཱ་ཀི་
ནཱི་དྷརྨ་པཱ་ལ་རཱུ་པ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཧཱུྃ། སྣོད་བཅུད་སྣང་སྲིད་སྣ་
ཚོགས་ཡིད་འོང་སྒྲ། །རྡོ་རྗེ་སྒྲ་མའི་ཚོགས་སུ་ཀུན་སྤྲུལ་ནས། །བླ་མ་ཡི་དམ་
དཀྱིལ་འཁོར་ལྷ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ།།
ཨོཾ་སརྦ་ཏ་ཐཱ་ག་ཏ་གུ་རུ་དེ་ཝ་ཌཱ་ཀི་ནཱི་དྷརྨ་པཱ་ལ་གནྡྷེ་ཀཱ་མ་གུ་ཎ་བཛྲ་པཱུ་ཛི་ཏེ་
ཨཱཧཱུྃ། སྣོད་བཅུད་སྣང་སྲིད་སྣ་ཚོགས་དྲི་ཞིམ་སྤོས། །རྡོ་རྗེ་དྲི་མའི་ཚོགས་སུ་
ཀུན་སྦྲུལ་ནས། །བླ་མ་ཡི་དམ་དཀྱིལ་འཁོར་ལྷ་ལ་འབུལ། །ཐུགས་རྗེས་འགྲོ་
- 369 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་གུ་རུ་དེ་ཝ་ཌཱ་ཀི་ནི་དྷརྨ་པཱ་
ལ་གནྡྷེ་ཀཱ་མ་གུ་ཎ་བཛྲ་པཱུ་ཛི་ཏེ་ཨཱཧཱུྃ། སྣོད་བཅུད་སྣང་སྲིད་སྣ་ཚོགས་རོ་ལྡན་
ཟས། རྡོ་རྗེ་རོ་མའི་ཚོགས་སུ་ཀུན་སྤྲུལ་ནས། །བླ་མ་ཡི་དམ་དཀྱིལ་འཁོར་ལྷ་
ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་སརྦ་ཏ་ཐཱ་ག་
ཏ་གུ་རུ་དེ་ཝ་ཌཱ་ཀི་ནཱི་དྷརྨ་པཱ་ལ་ནེ་ཝིད་ཀཱ་མ་གུ་ཎ་པཱུ་ཛི་ཏེ་ཨཱཧཱུྃ། སྣོད་བཅུད་
སྣང་སྲིད་སྣ་ཚོགས་བདེ་བའི་རེག །རྡོ་རྗེ་རེག་མའི་ཚོགས་སུ་ཀུན་སྦྲུལ་ནས།།
བླ་མ་ ཡི་དམ་དཀྱིལ་འཁོར་ལྷ་ལ་འབུལ། །ཐུགས་ རྗེས་འགྲོ་བའི་དོན་དུ་
བཞེས་སུ་གསོལ། །ཨོཾ་སརྦ་ཏ་ཐཱ་ག་ཏ་གུ་རུ་དེ་ཝ་ཌཱ་ཀི་ནཱི་དྷརྨ་པཱ་ལ་སྤརེ་ཀཱ་མ་
གུ་ཎ་བཛྲ་ པཱུ་ཛི་ཏེ་ཨཱཧཱུྃ། ཧཱུྃ། བླ་མ་ཀུན་བཟང་ཐིག་ལེའི་སྐུ། །ཉག་གཅིག་
མཐའ་བྲལ་ལོངས་སྐུའི་རྒྱུད། །དབྱིངས་རིག་འདུ་འབྲལ་མེད་པ་ཡི། །ཅིར་མི་
དགོངས་ལ་ཕྱག་འཚལ་བསྟོད། །ཞེ་སྡང་རྣམ་ཤེས་ རང་གྲོལ་དབྱིངས། །མེ་
ལོང་ ཡེ་ཤེས་ དཀར་ གསལ་ སྐུ། །ཆུ་ཁམས་རྣམ་ དག་ ཡབ་ ཡུམ་ རོལ། །མི་
བསྐྱོད་ ཡབ་ ཡུམ་ ཕྱག་ འཚལ་བསྟོད། །འདོད་ ཆགས་འདུ་ ཤེས་ རང་ གྲོལ་
དབྱིངས། །སོར་རྟོག་ཡེ་ཤེས་དམར་གསལ་སྐུ། །མེ་ཁམས་རྣམ་དག་ཡབ་ཡུམ་
རོལ། །སྣང་མཐའ་ཡབ་ཡུམ་ཕྱག་འཚལ་བསྟོད། །གཏི་མུག་གཟུགས་ཁམས་
རང་གྲོལ་དབྱིངས། །ཆོས་དབྱིངས་ཡེ་ཤེས་མཐིང་གསལ་སྐུ། །ནམ་མཁའ་
རྣམ་དག་ཡབ་ཡུམ་རོལ། །རྣམ་ སྣང་ཡབ་ཡུམ་ཕྱག་འཚལ་བསྟོད། །ང་རྒྱལ་
ཚོར་ བ་རང་ གྲོལ་ དབྱིངས། །མཉམ་ ཉིད་ ཡེ་ ཤེས་ སེར་ གསལ་ སྐུ། །ས་
ཁམས་རྣམ་དག་ཡབ་ཡུམ་རོལ། །རིན་འབྱུང་ཡབ་ཡུམ་ཕྱག་འཚལ་བསྟོད། །
ཕྲག་དོག་འདུ་བྱེད་རང་གྲོལ་དབྱིངས། །བྱ་གྲུབ་ཡེ་ཤེས་ལྗང་གསལ་སྐུ། །
-370-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
རླུང་ཁམས་རྣམ་ དག་ ཡབ་ ཡུམ་ རོལ། །དོན་ གྲུབ་ ཡབ་ ཡུམ་ ཕྱག་ འཚལ་
བསྟོད། །རྣམ་ཤེས་ཚོགས་བརྒྱད་སེམས་དཔའ་བརྒྱད། །ཉོན་མོངས་དྲུག་དང་
ཐུབ་པ་དྲུག །མ་འགགས་རིག་རྩལ་སྒོ་བ་བཞི། །ཕྲིན་ལས་མཛད་ལ་ཕྱག་
འཚལ་བསྟོད། །འོད་གསལ་ཡེ་ཤེས་སྒྱུ་མའི་ལྷ། །མཚན་ རྫོགས་ དཔེ་བྱད་
དཔལ་འབར་ཞིང༌། །སྐུ་གསུམ་ལྷུན་གྲུབ་རྫོགས་སངས་རྒྱས། །རྡོར་སེམས་
ཡབ་ཡུམ་ཕྱག་འཚལ་བསྟོད། །བུམ་བཟླས་ནི། རང་གི་ཐུགས་ཀ་ནས་འོད་
ཟེར་འཕྲོས་གཟུངས་ཐག་ལ་འཁྲིལ་ཏེ་སོང་། བུམ་པའི་ལྷ་རྣམས་ཀྱི་ཐུགས་
ཀར་ཕོག །ཐུགས་དམ་གྱི་རྒྱུད་བསྐུལ། ཡབ་ཡུམ་གྱི་སྦྱོར་མཚམས་དང་སྐུའི་
ཆ་ཐམས་ཅད་ནས་བདུད་རྩིའི་རྒྱུན་བབས་པས་བུམ་པ་གང་བར་གྱུར། ༀ་ཛི་
ན་ཛིཀྲ། ལོ་ཏེ་ཤྭ་ར་ཏི་ཧཱུཾ། ཧཱུཾ་བཛྲ་དྷཱིཀ། ཨཾ་དྷ་ཏུ་ཤྭ་རི་སྟེ། སྭཱ་རཏྣ་དྷིཀྲ། ཚྭ་མོ་
ཧ་ར་ཏི་ཧཱུཾ། ཨོཾ་ཨ་རོ་ལིཀྲ། པཱི་རཱ་གར་ཏི་སིཾ། ཧཱ་པྲ་ཛྙཱ་དྷིཀ། ཏཱཾ་བཛྲ་ར་ཏི་ཧཱུཾ།
ཞེས་སམ། ཨོཾ་བོ་དྷི་ཙིཏྟ་མ་ཧཱ་སུ་ཁ་ཛྙཱ་ན་དྷ་ཏུ་ཨཱཿ ཞེས་རྣམ་རྒྱལ་དང་། ལས་
བུམ་ལ་ཡི་གེ་བརྒྱ་པའམ། ཨོཾ་བཛྲ་སཏྭ་ཧཱུྃ་ཁཾ་ཞེས་བརྒྱ་སྟོང་བཟླའོ། །རྗེས་སུ་
མཆོད་བསྟོད་ནི། ཨོཾ་སརྦ་ཏ་ཐཱ་ག་ཏ་ས་པ་རི་ཝཱ་ར་ཨགྷཾ་པྲ་ཏཱིཙྪ་སྭཱ་ཧཱ། འོག་མ་
ཀུན་ལ་འགྲེའོ། །ཧཱུྃ། བླ་མ་ཀུན་བཟང་ཐིག་ལེའི་སྐུ། །ཉག་གཅིག་མཐའ་བྲལ་
ལོངས་སྐུ་རྒྱུད། །དབྱིངས་རིག་འདུ་འབྲལ་མེད་ པ་ཡི། །ཅིར་མི་དགོངས་ལ་
ཕྱག་ འཚལ་ བསྟོད། །ཆོས་ སྐུ་ ནམ་ མཁའ་ བཞིན་ དུ་ དབྱེར་ མེད་ ཀྱང་ ། །
གཟུགས་ སྐུ་ འཇའ་ཚོན་བཞིན་དུ་སོ་སོར་ གསལ། །ཐབས་དང་ཤེས་རབ་
མཆོག་ལ་མངའ་བརྙེས་པའི། །རིགས་ལྔ་བདེ་བར་གཤེགས་ལ་ཕྱག་འཚལ་
བསྟོད། །འོད་གསལ་ཡེ་ཤེས་སྒྱུ་མའི་ལྷ། །མཚན་རྫོགས་དཔེ་ བྱད་དཔལ་
-371 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
འབར་ཞིང་། །སྐུ་གསུམ་ལྷུན་གྲུབ་རྫོགས་སངས་རྒྱས། །རྡོར་སེམས་ཡབ་ཡུམ་
ཕྱག་ འཚལ་བསྟོད། །བཛྲ་ མུ ཡེ་ཤེས་པ་ རྣམས་ རང་ བཞིན་ གྱི་ གནས་ སུ་
གཤེགས། ཨོཾ་ཨཱཧཱུྃ་གིས་དམ་ཚིག་པ་འོད་དུ་ཞུ་བ་ལས་བྱུང་བའི་བདུད་རྩིའི་ཆུ་
རྒྱུན་གྱིས་བུམ་པ་གང་བར་གྱུར། དཀྱིལ་འཁོར་བསྒྲུབ་པ་ནི། ལས་བུམ་ནས་
བདུད་རྩིའི་ཆུ་གཏོར་ཞིང་། ཨ་མྲྀ་ཏ་ལན་གསུམ་གྱིས་བསང་། ཨོ་ཡོ་ག་ཤུདྡྷོ་
སརྦ་དྷརྨཱཋཡོ་ག་ཤུདྡྷོ་སྭ་བྷཱ་ཝ་ཨཱཏྨ་ཀོཉཧཾ། ཕྱི་དང་ནང་གི་ཆོས་ཐམས་ཅད་སྟོང་
པ་ཆེན་པོ། སྟོང་པའི་ངང་ལས་འབྱུང་བཞི་རི་རབ་དང་བཅས་པ་ཡོངས་སུ་གྱུར་
པ་ལས། པཾལས་པདྨ། ཨ་ལས་ཟླ་བ། རཾ་ལས་ཉི་མའི་སྟེང་དུ་ཧཱུཾ་ལས་ཐར་པ་
ཆེན་པོའི་གཞལ་ཡས་ཁང་གྲུ་བཞི་སྒོ་བཞི་རྩིག་པ་ལྔ་དང་ལྡན་པ་རྣམས་ཀྱང་
ནང་ ནས་ རིམ་ པ་ བཞིན་ མཐི་ ག །དཀར་པོ། དམར་པོ། སེར་པོ། ལྗང་ གུ་
རྣམས་ཀྱི་སྟེང་ན་རིན་པོ་ཆེའི་ཕ་གུ་སེར་པོ་ལ་དྲི་བ་དང་དྲྭ་བ་ཕྱེད་པ་འཕྱང་བ།
དེའི་སྟེང་ན་རྡོ་ཀརྨ་ཤ་ཤ་ལས་གྲུབ་པའི་མདའ་ཡབ་དང་རིན་པོ་ཆེའི་དྲ་མིག་
གསེང་མས་བསྐོར་བའི་པུ་ཤུས་མཛེས་པའི་སྟེང་གཙང་ཁང་ཕྱུར་བུའི་རྩེ་མོ་རྡོ་
རྗེ་དང་ནོར་བུ་རིན་པོ་ཆེའི་ཏོག་གིས་མཛེས་ཤིང༌། ཕྱོགས་བཞིར་རྟ་བབས་
བང་རིམ་བཞི་དང་ལྡན་པ། རིན་པོ་ཆེའི་གདུགས། ཆོས་ཀྱི་འཁོར་ལོ། ཤིན་ཏུ་
མཛེས་པའི་རི་དྭགས། ལྷའི་གོས་རྣམ་པར་རྒྱལ་བའི་རྒྱལ་མཚན། ཡིད་དུ་འོང་
བའི་འཕན། ཟླ་བ་རླུང་གིས་བསྐྱོད་པ། རྔ་ཡབ་ནོར་བུའི་ཡུ་བ་ཅན་ལ་སོགས་
པ་གཞལ་ཡས་ཁང་མཛེས་པར་བྱེད་པའི་རྒྱན་དུ་མས་བརྒྱན་པ། ཕྱི་རོལ་ན་
འདོད་ཡོན་གྱི་སྣམ་བུ་ལ་ལྷ་མོ་བཅུ་དྲུག་གིས་མཆོད་རྫས་དུ་མ་ཐོགས་ནས་
གཞལ་ཡས་ཁང་པའི་ལྷ་རྣམས་མཆོད་པར་བྱེད་པའི་ཕྱི་རོལ་དུ་དུར་ཁྲོད་ཆེན་
-372-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
པོ་བརྒྱད་དང་སྲུང་བའི་འཁོར་ལོས་བརྒྱན་པ། །གཞལ་ཡས་ཁང་དེའང་ཕྱི་ནང་
མེད་པར་གསལ་བ་རྒྱ་ཁྱོན་དཔག་ཏུ་མེད་ཅིང་གཞལ་ཡས་ཁང་རྒྱ་ཚད་ལས་
འདས་པ་ཆོས་ཀྱི་དབྱིངས་ཀྱི་རང་བཞིན་ཅན་ནོ། །དེའི་ནང་ཀ་བ་ཆེན་པོ་
བརྒྱད་ཀྱིས་བཏེག་ཅིང་རྡོ་རྗེའི་གདུངས་ཞིས་མིག་མངས་རིས་སུ་ཕུབ་པོའི་
དབུས་སུ་སེང་གེའི་ཁྲི། །ཤར་དུ་གླང་པོ་ཆེ། །ལྷོར་རྟ་མཆོག །ནུབ་ཏུ་རྨ་བྱ།
བྱང་དུ་ཤང་ཤང་གིས་བཏེགས་པའི་རིན་པོ་ཆེའི་ཁྲི་སྟེང་རྣམས་སུ་པདྨ་དང་ཉི་
ཟླའི་གདན་ལ་དེ་བཞིན་གཤེགས་པའི་རིགས་རྣམ་པ་ལྔ་སྟེ། དབུས་སུ་ཨོཾ་དང་
ཨེ་ལས་འོད་ཟེར་འཕྲོ་འདུས་ཡོངས་སུ་གྱུར་པ་ལས། བཅོམ་ལྡན་འདས་རྣམ་
པར་སྣང་མཛད་སྐུ་མདོག་མཐིང་སྐྱ་ཞལ་གཅིག་ཕྱག་གཉིས་པ་གཡས་འཁོར་
ལོ་དང་། གཡོན་དེས་ཡུ་བ་བྱས་པའི་དྲིལ་བུ་འཛིན་པ། །ཡུམ་ཀུན་ཏུ་བཟང་མོ་
དང་མཉམ་པར་འཁྲིལ་བའོ། །ལྷ་ཚོགས་རྣམས་གོང་དང་འགྲེའོ། །དེ་དག་གི་
སྐུའི་གདངས་ལས་སྟེང་གི་བར་སྣང་ལ་མེ་རི་མེ་དཔུང་གི་ཀློང་ན་ཁྲག་འཐུང་
རིགས་ལྔ་ཡབ་ཡུམ་ལ་གོ་རིམ་བརྒྱུད། ཕྲ་མེན་མ་བརྒྱད། སྒོ་མ་བཞི། དབང་
མོ་ཉེར་བརྒྱད་ཀྱིས་བསྐོར་བའི་སྐུ་ལ་ཁྲོ་བོའི་རྒྱན་ཐམས་ཅད་ཀྱིས་བརྒྱན་
པའོ། །དེའི་སྟེང་གི་ནམ་མཁའ་ལ་འོད་ཕུང་འཁྲིགས་པའི་ཀློང་ན་དཔལ་ཀུན་
ཏུ་ བཟང་ པོ་ཡབ་ ཡུམ་ ལ་ རྒྱལ་ བ་དགོངས་ པའི་ བརྒྱུད་ པ། རིག་ འཛིན་
བརྡའི་བརྒྱུད་པ། གང་ཟག་སྙན་ཁུང་དུ་བརྒྱུད་པ་བླ་མ་དམ་པ་རྣམས་དང་
བཤད་པ་རྒྱུད་སྒྲུབ་བརྒྱུད་ཀྱི་བླ་མ། བཀའ་བརྒྱུད་རྒྱལ་བ་རྒྱ་མཚོའི་ཚོགས་
ཀྱིས་བསྐོར་བའོ། །དཀྱིལ་འཁོར་གྱི་ཕྱི་ཡི་དུར་ཁྲོད་ལ་དབང་ཕྱུག་མཁའ་འགྲོ་
ལང་ཀ་མགྲིན་བཅུའི་ཚོགས། །དཔལ་སྔགས་སྲུང་གི་རྒྱལ་མོ་ཨེ་ཀ་ཛཱ་ཊི།
-373 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
མགོན་པོ་ལེགས་ལྡན་ནག་པོ། །བདུད་མོར་རེ་ཏི། ཤན་པ་སྲོག་སྒྲུབ་ནག་མོ།
གཟའ་ ཆེན་ པོ་ རཱ་ཧུ་ ལ། གནོད་ སྦྱིན་ ཤན་ པ་ དམར་ནག །དམ་ཅན་རྡོ་ རྗེ་
ལེགས་པ་རྣམས་ནི་འཁོར་སྤྲུལ་པ་ཡང་སྤྲུལ་ཕོ་ཉ་ལས་མཁན་དང་བཅས་པ།
གཞན་ཡང་གཏེར་བདག་དམ་ཅན་རྒྱ་མཚོ། །ལྷ་རབས་མཆེད་དགུ །བརྟན་མ་
བཅུ་གཉིས། ཡུལ་ལྷ་གཞི་བདག་དང་བཅས་པ་རང་རང་གི་རྒྱན་ཆ་ལུགས།
མཐུ་རྩལ་རྫུ་ འཕྲུལ། བྲན་གཡོག་སྣ་ཚོགས་དང་བཅས་པའོ། །ལྷ་ཚོགས་དེ་
དག་ཐམས་ཅད་ཀྱི་སྤྱི་བོར་འཁོར་ལོ་དཀར་པོ་རྩིབས་བཞི་པའི་ལྟེ་བར་ཨོ་
དཀར་པོ། མགྲིན་པར་པདྨ་དམར་པོ་འདབ་མ་བཞི་པའི་ལྟེ་བར་ཨཱ་དམར་པོ།
ཐུགས་ཀར་རྡོ་རྗེ་སྔོན་པོ་རྒྱ་གྲམ་གྱི་ལྟེ་བར་ཧཱུྃ་སྔོན་པོས་མཚན་པར་གྱུར། ཧཱུྃ་
ཧཱུཾ་གིས་རྡོ་རྗེའི་གོ་ཞུགས་དང་ལྡན་པར་གྱུར། ཨོཾ་ཧཱུྃ་ཧཱུྃ་ཧཱུྃཨཱཋལས་དེ་བཞིན་
གཤེགས་པ་ལྔ་སྟེང་གི་ནམ་མཁའ་ལ་རང་བྱོན། བདུད་རྩིའི་ཆུས་དབང་བསྐུར་
དྲི་མ་དག །ཆུ་ལྷག་མ་ཡར་ལུད་བ་ལས། དབུས་ཕྱོགས་པ་རྣམས་ལ་རྣམ་པར་
སྣང་མཛད། ཤར་ཕྱོགས་པ་ལ་མི་བསྐྱོད་པ། ལྷོ་ཕྱོགས་པ་ལ་རིན་ཆེན་འབྱུང་
ལྡན། །ནུབ་ཕྱོགས་པ་ལ་སྣང་བ་མཐའ་ཡས། བྱང་ཕྱོགས་པ་ལ་དོན་ཡོད་གྲུབ་
པ་རྣམས་ ཀྱིས་དབུར་བརྒྱན་པར་གྱུར། གཙོ་འཁོར་དེ་དག་ཐམས་ཅད་ཀྱི་
གནས་ གསུམ་ ལས་ འོད་ འཕྲོས། །ཕྱོགས་ བཅུ་ དུས་ གསུམ་ གྱི་ བདེ་ བར་
གཤེགས་པ་ཐམས་ཅད་ཀྱི་ཐུགས་དམ་གྱི་རྒྱུད་བསྐུལ། སྐད་ཅིག་གིས་འགྲོ་བ་
སེམས་ཅན་ དོན་ དུ་ སྤྱན་དྲངས། བཛྲ་ ས་ མཱ་ཛསྤྱན་ འདྲེན་ ནི། ཧཱུྃ། མ་ ལུས་
སེམས་ ཅན་ ཀུན་ གྱི་མགོན་ གྱུར་ཅིག །བདུད་ སྡེ་དཔུང་བཅས་ མི་ བཟད་
འཇོམས་ མཛད་ལྷ། །དངོས་ རྣམས་ མ་ ལུས་ ཇི་ བཞིན་ མཁྱེན་ གྱུར་ པའི། །
-374-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
བཅོམ་ལྡན་འཁོར་བཅས་གནས་འདིར་གཤེགས་སུ་གསོལ། །ཀ་དག་སྤྲོས་
བྲལ་ཆོས་སྐུའི་ཞིང་ཁམས་ནས། །བླ་མ་ཀུན་བཟང་རིགས་ལྔ་རྡོ་རྗེ་འཆང་། །
རྒྱལ་ བ་དགོངས་ བརྒྱུད་ བླ་ མའི་ ཚོགས་ རྣམས་ ཀུན། །མ་ ལུས་ སྤྱན་ འདྲེན་
གནས་འདིར་ གཤེགས་ སུ་ གསོལ། །རང་བཞིན་ལྷུན་གྲུབ་ལོངས་ སྐུའི་ཞིང་
ཁམས་ ནས། དགའ་ རབ་ རྡོ་རྗེ་ འཇམ་ དཔལ་ གཤེས་ གཉེན་ སོགས། །རིག་
འཛིན་བརྡ་བརྒྱུད་བླ་མའི་ཚོགས་རྣམས་ཀུན། །མ་ལུས་སྤྱན་འདྲེན། །འགྲོ་བ་
འདུལ་ མཛད་ སྤྲུལ་ སྐུའི་ ཞིང་ ཁམས་ ནས། །ཆོས་རྒྱལ་ཆེན་ པོ་ཏིང་ འཛིན་
བཟང་པོ་སོགས། །གང་ཟག་སྙན་བརྒྱུད་བླ་མའི་ཚོགས་རྣམས་ཀུན། །མ་ལུས།
འོག་མིན་ཆོས་ཀྱི་དབྱིངས་ཀྱི་དཀྱིལ་འཁོར་ནས། །བདེ་གཤེགས་རིགས་ལྔ་
སེམས་དཔའ་ལྕམ་དྲལ་ཚོགས། །ཞི་བ་རྡོ་རྗེ་དབྱིངས་ཀྱི་ལྷ་ཚོགས་རྣམས། །
མ་ལུས། ཡེ་ཤེས་ ལྷུན་ གྱིས་གྲུབ་པའི་དཀྱིལ་འཁོར་ནས། །དཔལ་ཆེན་ཧེ་
རུ་ཡབ་ཡུམ་ཀེ་སོང་སོགས། ཁྲག་འཐུང་འབར་བ་ཁྲོ་བོའི་ལྷ་ཚོགས་རྣམས། །
མ་ལུས། རང་བཞིན་ལྷུན་གྱིས་གྲུབ་པའི་གནས་མཆོག་ནས། །ཡེ་ཤེས་ལས་
གྲུབ་དཔའ་བོ་མཁའ་འགྲོ་དང༌། །དཔལ་གྱི་བཀའ་སྡོད་ཅི་བགྱིས་བཀའ་ཉན་
ཚོགས། །མ་ལུས། དུར་ཁྲོད་ལ་སོགས་སོ་སོའི་གནས་མཆོག་གནས། །དཔལ་
ཆེན་གཙོ་ བོ་ཨེ་ཀ་ཛ་ཊི་མ། །མགོན་པོ་ལེགས་ལྡན་བདུད་མོ་རེ་མ་ཏི། །ཤན་
པ་སྲོག་སྒྲུབ་གཟའ་མཆོག་རཱ་ཧུ་ལ། །གནོད་སྦྱིན་དམར་ནག་དམ་ཅན་ཐིག་
ལེ་རྩལ། །མ་ལུས། བོད་ཡུལ་ གཏེར་བདག་ལྷར་བས་མཆེད་དགུ་དང༌། །
བརྟན་མ་བཅུ་གཉིས་ཡུལ་ལྷ་གཞི་བདག་སོགས། །བསྟན་སྲུང་དམ་ཅན་རྒྱ་
མཚོ་འཁོར་བཅས་རྣམས། མ་ལུས། གུ་རུ་དེ་ཝ་ཌཱ་ཀི་ནི་དྷ་རྨ་པཱ་ལས་སརྦ་ས་
- 375 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
མ་ཡ་ཛ༔ཛ༔ བཞུགས་སུ་གསོལ་བ་ནི། མཁའ་དབྱིངས་རྣམ་དག་སངས་རྒྱས་
ཞིང་ཁམས་འདིར། །སྒྱུ་མ་ཆུ་ཟླ་ཡེ་ཤེས་གཞལ་ཡས་ཁང་། །སྐྱོན་བྲལ་པདྨ་
ཉི་ཟླའི་གདན་སྟེང་དུ། །བླ་མ་ཡི་དམ་ཞི་ཁྲོའི་ལྷ་ཚོགས་དང༌། །སྲུང་མ་དམ་
ཅན་རྒྱ་མཚོའི་འཁོར་དང་བཅས། །དགྱེས་ཤིང་མི་ གཡོ་བརྟན་པར་བཞུགས་
སུ་གསོལ། །བཛྲ་ས་མ་ཡ་ཏིཥྛ་ལྷན། ཕྱག་འཚལ་བསྟོད་པ་ནི། ཧཱུྃ། ངོ་བོ་རྣམ་
དག་ ཆོས་ སྐུའི་ མཁའ་ དབྱིངས་ལས། །རང་ བཞིན་ འོད་ གསལ་ ལྷུན་གྲུབ་
ལོངས་ སྤྱོད་ རྫོགས། །ཐུགས་ རྗེ་ ཀུན་མཁྱེན་ སྤྲུལ་ སྐུས་ འགྲོ་དོན་མཛད། །
བརྒྱུད་གསུམ་བླ་མ་རྣམས་ལ་ཕྱག་འཚལ་བསྟོད། །ཆོས་རྣམས་ཐམས་ཅད་
ཡིད་དང་སེམས་ལ་འདུས། །ཡེ་ནས་དབྱེར་མེད་ཐབས་དང་ཤེས་རབ་དང་། །
ཆོས་དབྱིངས་ཡེ་ཤེས་ཆེ་ལ་མངའ་བརྙེས་པའི། །ཀུན་བཟང་ཡབ་ཡུམ་གཉིས་
ལ་ ཕྱག་ འཚལ་ བསྟོད། །ཆོས་ སྐུ་ནམ་མཁའ་བཞིན་དུ་ དབྱེར་མེད་ ཀྱང་། །
གཟུགས་ སྐུ་འཇའ་ཚོན་ བཞིན་ དུ་ སོ་ སོར་ གསལ། །ཐབས་ དང་ ཤེས་ རབ་
མཆོག་ལ་མངའ་བརྙེས་པའི། །རིགས་ལྔའི་བདེ་བར་གཤེགས་པ་ཕྱག་འཚལ་
བསྟོད། །ཆོས་ ཀྱི་ དབྱིངས་སུ་ དབྱེར་ མེད་ ཚུལ་ གཅིག་ ཀྱང་ ། །ཕྱོགས་བཅུ་
མཐའ་ ཡས་ བཞུགས་ པ་ དུས་ གསུམ་ གྱི། །བདེ་ གཤེགས་ བྱང་ ཆུབ་ སེམས་
དཔའ་བསྐྱེད་མཛད་པའི། །རིགས་ཀྱི་ཡུམ་ཆེན་ལྔ་ལ་ཕྱག་འཚལ་ལོ། །རྣམ་
ཤེས་དབང་པོ་དག་མཛད་བདེ་གཤེགས་སྲས། །སྲིད་པ་བླ་མེད་འགྲོ་བའི་དོན་
ལ་བརྩོན། །ཉོན་མོངས་སྤྱོད་པའི་སྐྱོན་དང་རབ་བྲལ་བའི། །བྱང་ཆུབ་སེམས་
དཔའ་བརྒྱད་ལ་ཕྱག་འཚལ་བསྟོད། །སྒེག་མོ་ཕྲེང་ཐོགས་རིན་ཆེན་གླུ་གར་
དང༌། །སྤོས་མཆོག་མར་མེ་ལ་སོགས་བྱུག་པ་དྲི། །མཛེས་ཚུལ་སྐུ་ལ་མཆོད་
-376-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
པས་མཉེས་མཛད་པ། །སེམས་མ་ཆེན་མོ་བརྒྱད་ལ་ཕྱག་འཚལ་བསྟོད། །སྲིད་
པ་གསུམ་གྱི་ཡིད་བཞིན་བདེ་ལ་རོལ། །རྒྱུ་དྲུག་འཁོར་བའི་སེམས་ཅན་ཀུན་
སྒྲོལ་ཅིང་། །འགྲོ་དྲུག་དྲང་ཕྱིར་སྤྲུལ་པའི་སྐུ་བསྟན་པ། །ཐུབ་པ་ཆེན་པོ་དྲུག་
ལ་ཕྱག་འཚལ་ལོ། །ཕྱོགས་བཞིའི་སྒོ་སྐྱོང་ཡེ་ཤེས་བཞི་ཡི་ངང༌། །ཕྱག་རྒྱ་བཞི་
ཡིས་ འགུགས་ འཆིང་ སྡོམ་ཞིང་བརྡེག །གདུག་ པའི་ ཚོགས་ རྣམས་ མ་ ལུས་
འདུལ་མཛད་པའི། །ཡེ་ཤེས་སྒོ་བ་བཞི་ལ་ཕྱག་འཚལ་ལོ། །སྐུ་གསུང་ཐུགས་
འཛིན་མཉམ་ཉིད་ཀུན་གྱི་ངང་། །རྟག་ཆད་མཐར་འཛིན་མཚན་མ་ཀུན་སྔགས་
ཤིང་། །མི་མཐུན་ཚོགས་འཇོམས་ཡེ་ཤེས་ཁྲོ་མོའི་ཚུལ། །སྒོ་མ་ཡུམ་ཆེན་བཞི་
ལ་ཕྱག་འཚལ་ལོ། །བཅོམ་ལྡན་འཇིགས་བྱེད་ཁྲག་འཐུང་ཧེ་རུའི་ཚོགས། །ཡེ་
ཤེས་ སྐུ་ མཆོག་ འཇིགས་ པའི་ ཆོས་ ཀྱིས་ བརྒྱན། །ཉོན་ མོངས་ འཇོམས་
མཛད་ཡེ་ཤེས་དཔལ་གྱིས་ཐུགས། ཁྲག་འཐུང་ལྔ་བཅུ་བརྒྱད་ལ་ཕྱག་འཚལ་
བསྟོད། །ལེགས་ཉེས་སྟངས་འཛིན་དམ་ཚིག་རྗེས་ཀྱང་གཅོད། །བཀའ་དང་
བསྟན་པ་གཉེན་པོ་སྲུང་མཛད་ཅིང་། །རྣལ་འབྱོར་དམ་ལྡན་སྐྱོང་བར་ཁས་
བླངས་པའི། །མཁའ་འགྲོ་བཀའ་སྡོད་ཚོགས་ལ་ཕྱག་འཚལ་བསྟོད། །དཔལ་
ཆེན་ གཙོ་མོ་ ཨེ་ ཀ་ ཛ་ ཊི་ མ། །ཞལ་ གཅིག་ ཕྱག་ གཉིས་ རུ་ ལུའི་ སྒྲ་སྐད་
སྒྲོགས། །ཀུན་ཏུ་བཟང་མོ་དབྱིངས་ཀྱི་མ་མོ་མཆོག །ལས་དང་ཡེ་ཤེས་ཚོགས་
ཀྱི་རྗེ་མོར་བསྟོད། །དཔལ་ལྡན་མགོན་པོ་མི་ཕམ་སྲིད་གསུམ་དང༌། །ལེགས་
ལྡན་ནག་པོ་གྲོང་ཁྱེར་སུམ་བརྩེགས་འཇིག །ཆེ་བའི་ཡོན་ཏན་ནམ་མཁའི་
མཐའ་དང་མཉམ། །མ་ཧཱ་ཀཱ་ལ་འཁོར་དང་བཅས་ལ་བསྟོད། །ཤིན་ཏུ་མི་སྲུན་
བདུད་མོ་རེ་མ་ཏི། །མུན་པའི་མདོག་ཅན་དྲིལ་རྟ་རྐང་གསུམ་བཅིབས། །སྟོང་
-377-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གསུམ་ཉུལ་ཞིང་སྐྱེ་འགྲོའི་སྲོག་དབུགས་ལེན། །བསྟན་པ་སྲུང་མཛད་མ་ལ་
ཕྱག་འཚལ་བསྟོད། །ཤན་པ་ནག་མོ་མི་ལྤགས་གཡང་གཞི་གསོལ། །སྙིང་དང་
ནད་ཀྱི་རྐྱལ་བ་ཕྱག་ན་བསྣམས། །ལས་བྱེད་མཁའ་འགྲོ་བྱེ བའི་འཁོར་གྱིས་
བསྐོར། །ནམ་གྲུ་ནག་མོ་འཇིགས་པའི་ཚོགས་ལ་བསྟོད། །དྲང་སྲོང་ཆེན་པོ་
གཟའ་མཆོག་རཱ་ཧུ་ལ། །སྐུ་མདོག་དུད་ཁ་དབུ་དགུ་སྤྱན་སྟོང་འབར། །ཕྱག་
བཞི་མདའ་གཞུར་རལ་གྲི་རྒྱལ་མཚན་བསྣམས། །སྲིང་བཞི་སྡེ་བརྒྱད་འཁོར་
དང་ བཅས་ ལ་ བསྟོད། །གནོད་ སྦྱིན་ དམར་ ནག་ ཟངས་ ཀྱི་ ཁྱུད་ དམར་
བཅིབས། །ཞལ་གཅིག་ཕྱག་བཞི་གྲི་གུག་ཐོད་ཁྲག་དང༌། །རལ་གྲི་དགྲ་སྙིང་
སྦྲུལ་ནག་ ཞགས་ པ་བསྣམས། །དྲག་ གཏུམ་ཆེན་མོ་འཁོར་ དང་ བཅས་ ལ་
བསྟོད། །དམ་ཅན་ཆེན་པོ་དམར་ནག་ཐིག་ལེ་རྩལ། །ཞལ་གཅིག་ཕྱག་གཉིས་
རྡོ་རྗེ་དགྲ་སྙིང་བསྣམས། །ཐོད་ཕྲེང་གཡང་གཞི་སྟག་གི་ཤམ་ཐབས་གྱོན། །
འཁོར་དང་བཅས་ལ་གུས་པས་ཕྱག་འཚལ་བསྟོད། །སྔོན་ཚེ་རྡོ་རྗེ་འཆང་གི་
སྤྱན་སྔ་རུ། །ཁས་བླངས་དམ་བཅས་སྲུང་མའི་ཚོགས་རྣམས་དང༌། །བོད་ཡུལ་
གཉེར་བདག་བརྟན་མ་བཅུ་གཉིས་དང༌། །ཡུལ་ལྷ་གཞི་བདག་འཁོར་དང་
བཅས་ལ་ བསྟོད། །དྲེགས་ པ་ ཕོ་མོ་ མིང་ སྲིང་ འཁོར་ བཅས་རྣམས། །འཇིག་
རྟེན་འདས་ཀྱང་འཁོར་བའི་ཆ་ལུགས་འཛིན། །ཡེ་ཤེས་གྲུབ་ཀྱང་ལས་ཀྱི་ཕོ་
ཉར་སྟོན། །དམ་ཅན་རྒྱན་མཚོའི་ཚོགས་ ལ་ ཕྱག་འཚལ་བསྟོད། །ཕྱག་བྱར་
འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་
ཡིས་རྣམ་ཀུན་ཏུ། །མཆོག་ཏུ་དད་པས་བསྟོད་པར་བགྱི། །མཆོད་པ་ནི། ཧཱུྃ།
རབ་འབྱམས་རྒྱ་མཚོ་དཔག་མེད་ན། །མཆོད་ཡོན་ ཇི་ སྙེད་ཡོད་པ་དང༌། །
-378-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
བདག་གིས་མཆོད་པར་བཤགས་པ་འདི། །བླ་མ་ཡི་དམ་ཞི་ཁྲོ་དང༌། །དམ་
ཅན་རྒྱ་མཚོའི་ཚོགས་ལ་འབུལ། །འགྲོ་བའི་དོན་དུ་བཞེས་སུ་གསོལ། །ཨོཾ་
སརྦ་ ཏ་ ཐཱ་ ག་ ཏ་ གུ་རུ་དེ་ཝ་ཌཱ་ཀི་ནི་དྷ་རྨ་ པཱ་ ལ་ ཨགྷཾ་པྲཏཱིཙྪ་ སྭཱཧཱ། །རབ་
འབྱམས༴ །ཞབས་ བསིལ༴ །བདག་ གིས །བླ་ མ༴ །དམ་ཅན༴ །འགྲོ་བའི༴
ཨོཾ་སརྦ་ཏ་ཐཱ་ག་ཏ་གུ་རུ་དེ་ཝ་ཌཱ་ཀི་ནཱི་དྷརྨ་པཱ་ལ་པཱ་ཏྱཾ་པྲཏཱིཙྪ་སྭཱཧཱ། །རབ་
འབྱམས༴ །མེ་ཏོག །བདག་གིས= །བླ་མ །དམ་ཅན༴ །འགྲོ་བའི༴ ཨོཾ་སརྦ་
ཏ་ཐཱ་ག་ཏ་གུ་རུ་དེ་ཝ་ཌཱ་ཀི་ནི་དྷ་རྨ་པཱ་ལ་བཛྲ་པུལླེ་ཨཱཧཱུཾ། །རབ་འབྱམས= །
བདུག་སྤོས །བདག་གིས༴ །བླ་མ །དམ་ཅན༴ །འགྲོ་བའི༔ ཨོཾ་སརྦ་ཏ་ཐཱ་ག་
ཏ་གུ་རུ་དེ་ཝ་ཌཱ་ཀིནཱི་དྷ་རྨ་པཱ་ལ་བཛྲ་དྷུ་པེ་ཨཱཧཱུཾ། །རབ་འབྱམས༴ །སྣང་
གསལ༴ །བདག་གིས༴ །བླ་མ །དམ་ཅན༴ །འགྲོ་བའི= །ཨོཾ་སརྦ་ཏ་ཐཱ་ག་ཏ་
གུ་རུ་དེ་ཝ་ཌཱ་ཀི་ནི་དྷ་རྨ་པཱ་ལ་བཛྲ་ཨཱ་ལོ་ཀེ་ཨཱཧཱུྃ། རབ་འབྱམས༴ །དྲི་ཆབ༴ །
བདག་གིས༴ །བླ་མ །དམ་ཅན༴ །འགྲོ་བའི༴ །ཨོཾ་སརྦ་ཏ་ཐཱ་ག་ཏ་གུ་རུ་དེ་ཝ་
ཌ་ ཀི་ནའི་དྷ་རྨ་པཱ་ལ་བཛྲ་གནྡྷེ་ ཨཱཧཱུྃ། རབ་འབྱམས །ཞལ་ཟས །བདག་
གིས༴ །བླ་མ །དམ་ཅན༴ །འགྲོ་བའི༴ །ཨོཾ་སརྦ་ཏ་ཐཱ་ག་ཏ་གུ་རུ་དེ་ཝ་ཌཱ་ཀི་
ནའི་དྷ་ཛྙཱ་པཱ་ལ་བཛྲ་ནེ་ཝི་དྱ་ཨཱཧཱུྃ། རབ་འབྱམས །སྒྲ་སྙན༴ །བདག་གིས༴ །
བླ་མ །དམ་ཅན༴ །འགྲོ་བའི༴ །ཨོཾ་སརྦ་ཏ་ཐཱ་ག་ཏ་གུ་རུ་དེ་ཝ་ཌཱ་ཀི་ནཱི་དྷ་རྨ་
པཱ་ལ་བཛྲ་ཤབྡ་ཨཱཧཱུཾ། ནང་མཆོད་ནི། ཧཱུྃ། སྣོད་བཅུད་སྣང་སྲིད་སྣ་ཚོགས་ཡིད་
འོང་ གཟུགས། རྡོ་ རྗེ་ གཟུགས་ མའི་ ཚོགས་ སུ་ཀུན་སྦྲུལ་ཏེ། བླ་མ་ ཡི་ དམ་
དཀྱིལ་འཁོར་ལྷ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ།
ཨོཾ་སརྦ་ཏ་ཐཱ་ཏ་གུ་རུ་དེ་ཝ་ཌཱ་ཀི་ནཱི་དྷ་རྨ་པཱ་ལ་རཱུ་པ་ཀཱ་མ་གུ་ཎ་བཛྲ་པཱུ་ཛི་ཏེ་
- 379 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཨཱཧཱུྃ། སྣོད་བཅུད་སྣང་སྲིད་སྣ་ཚོགས་ཡིད་འོང་སྒྲ། རྡོ་རྗེ་སྒྲ་མའི་ཚོགས་སུ་
ཀུན་སྤྲུལ་ཏེ། བློ་མ= །ཐུགས་རྗེས༴ །ཨོཾ་སརྦ་ཏ་ཐཱ་ག་ཏ །བཛྲ་ཤབཱ་ཀཱ་མ་གུ་
ཎ །སྣོད་བཅུད་སྣང་སྲིད་སྣ་ཚོགས་དྲི་ཞིམ་སྤོས། རྡོ་རྗེ་དྲི་མའི་ཚོགས །བླ་
མ །ཐུགས་རྗེས༴ །ཨོ་ སརྦ །གནྡྷེ་ཀཱ་མ༴ །སྣོད་བཅུད་སྣང་སྲིད་སྣ་ཚོགས་
རོ་ལྡན་ཟས༴ །རྡོ་རྗེ་རི་མའི༴ །བླ་མ །ཐུགས་རྗེས༴ །ཨོཾ་སརྦ༴ །ནེ་ཝིང་ཀཱ་
མ= །སྣོད་བཅུད་ སྣང་ སྲིད་ སྣ་ ཚོགས་ རོ་ ལྡན་ ཟས= །རྡོ་ རྗེ་ རེག་མའི༴ །བླ་
མ༴ །ཐུགས་རྗེས༴ །ཨོཾ་སརྦ༴ །ནེ་ཝི་ཏྱཱ་ཀཱ་ལ། སྣོད་བཅུད་སྣང་སྲིད་སྣ་ཚོགས་
བདེ་ བའི་ རེག །རྡོ་ རྗེ་ རེག་མའི༴ །བླ་མ །ཐུགས་རྗེས༴ །ཨོ་ སརྦ༴ །སྦནྡྷེ་ཀཱ་
མ༴ །གསང་ མཆོད་ནི །ཧཱུྃ། གསང་ མཆོག་བདེ་ཆེན་སྐུ་ ཡི་ རིག་མ་ནི། །སྐུ་
མདོག་དཀར་མཛེས་མེ་ལོང་པདྨ་བསྣམས། །ཤིན་ཏུ་ཡིད་འོང་བདེ་གཤེགས་
མཉེས་མཛད་མ། །གསང་མཆོག་བདེ་བའི་མཆོད་པ་བཞིས་སུ་གསོལ། །ཨོ་
བཛཱ་ དར་ ཨཱཧཱུྃ། གསང་ མཆོག་ གསུང་གི་བདེ་ཆེན་ རིག་མ་ནི། །སྐུ་མདོག་
དམར་སེར་རྔ་ཟླུམ་སྒྲ་སྒྲོགས་མ། ཤིན་ཏུ་ཡིད་འོང༔ གསང་མཆོག་བདེ་བའི༴
ཨོ་ བཛྲ་ མུ་ རཉྫི་ ཨཱཧཱུྃ། གསང་ མཆོག་ཐུགས་ ཀྱི་ བདག༴ སྐུ་ མདོག་ མཐིང་
མཛེས་པི་ ཝཾ༴ ཤིན་ ཏུ་ ཡིད་ འོང = །གསང ་ མཆོག །ཨོཾ་ བཛྲ་ བཱི་ ནི་ ཨཱཧཱུྃ།
གསང་མཆོག་ཡོན་ཏན་བདེ༴ །སྐུ་མདོག་སེར་མཛེས་གླིང་བུའི་སྒྲ༴ །ཤིན་ཏུ་
ཡིད་འོང་ ཟ །གསང་ མཆོད་བདེ་བའི༴ །ཨོཾ་བཛྲ་ ཝཾ་སེ་ ཨཱཧཱུྃ། གསང་མཆོག་
ཕྲིན་ལས༴ །སྐུ་མདོག་ལྗང་མཛེས་རྫ་ རྔའི་སྒྲ༴ །ཤིན་ཏུ་ཡིད་འོང་= །གསང་
ཆོག༴ །ཨོཾ་བཛྲ་མིནྡྷ་ཨཱཧཱུྃ༴ །ཧཱུྃ དུང་ཆེན་ཡེ་ཤེས་ལྔ་ཡི་གཞལ་ཡས་སུ། །རྩ་
བརྒྱད་སྟོང་ལ་སྦྱར་བའི་ཨ་མྲྀ་ཏ། །དུས་གསུམ་རྒྱལ་བ་རྒྱ་མཚོ་མཉེས་བྱེད་
-380-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
འདི། །བླ་མ་ཡི་དམ་དཀྱིལ་འཁོར་ལྷ་ལ་འབུལ། །ཐུགས་རྗེས་འགྲོ་བའི་དོན་
དུ་བཞེས་སུ་གསོལ། །དྲིན་ཆེན་རྩ་བའི་བླ་མའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་
རཾ་ཁཱ་ཧི། རྒྱལ་བ་དགོངས་བརྒྱུད་བླ་མའི་ཞལ་དུ་སརྦ་པཉྩ་ཨ་མྲྀ་ཏ་ལ་ཁ་རཾ་ཁཱ་
ཧི། རིག་འཛིན་བརྡ་བརྒྱུད་བླ་མའི་ཞལ༴ གང་ཟག་སྙན་བརྒྱུད་བླ་མའི་ཞལ
རྫོགས་ཆེན་བརྒྱུད་ པའི་བླ་མའི་ ཞལ༔ ཕྱག་ཆེན་བརྒྱུད་ པའི་ བླ་ མའི་ ཞལ
གཙོ་ཡུལ་བརྒྱུད་པའི་བླ་མའི་ཞལ་དུ༔ བསྐྱེད་རྫོགས་བརྒྱུད་པའི་བླ་མའི་ཞལ
མདོ་སྔབས་བརྒྱུད་པའི་བླ་མའི་ཞལ༔ ཞི་བ་བཞི་བཅུ་རྩ་གཉིས་ ཞལ༔ ཁྲག་
འཐུང་ལྔ་བཅུ་རྩ་བརྒྱད་ཞལ ཡེ་ཤེས་ལས་གྲུབ་མཁའ་འགྲོའི་ཞལཟ དཔལ་
ལྡན་སྔགས་ཀྱི་སྲུང་མའི་ཞལ༴ མགོན་པོ་ལེགས་ལྡན་ནག་པོའི་ཞལ ཤན་པ་
སྲོག་སྒྲུབ་ནག་མོའི་ ཞལ༴ གཟའི་ དགེ་བསྙེན་ཆེན་པོའི་ ཞལ༴ གནོད་ སྦྱིན་
ཤན་པ་དམར་ནག་ཞལ༴ དམ་ཅན་རྡོ་ རྗེ་ ལེགས་ པའི་ ཞལ༴ གཏེར་ བདག་
དམ་ཅན་རྒྱ་མཚོའི་ཞིང་༔ ལྷ་རབས་མཆེད་དགུ་འཁོར་བཅས་ཞལ༔ འཛམ་
གླིང་བརྟན་མ་བཅུ་གཉིས་ཞལ༔ གུ་རུ་དེ་ཝ་ཌཱ་ཀི་ནཱི་ཀཱ་ཡ། ཝཀྲ་ཙིཏྟ་སིདྡྷི་ཧཱུཾ།
གཏོར་མའི་མཆོད་ པ་ནི། ཧཱུྃ། ཞལ་ཟས་སྣ་ཚོགས་ གཏོར་ཆེན་ལ། །ཤ་ ལྔ་
བདུད་རྩི་ལྔའི་རྒྱན་ལྡན། །དྲི་མཆོག་རོ་བརྒྱ་ལྡན་པ་ཡི། །བ་ལིཾ་རྒྱན་གྱི་གཏོར་
མ་བཞེས་སུ་གསོལ། །ཨོཾ་ཨཱ༔ཧཱུྃ་མ་ཧཱ་བ་ལིཾ་ཏ་རི་ཀཱ་ཧི། དྲིན་ཆེན་རྩ་བའི་བླ་
མའི་ཞལ་དུ་ཨོཾ་ཨཱཧཱུྃ་མ་ཧཱ་བ་ལིཾ་ཏ་ལ་ཁ་རཾ་ཁཱ་ཧི། རྒྱལ་བ་དགོངས་བརྒྱུད་བླ་
མའི་ཞལ༔ ཞེས་པ་བདུད་རྩི་འབུལ་བ་དང་མཚུངས་སོ། །རཀྟའི་མཆོད་པ་ནི།
ཧཱུཾ། རྒྱུད་དྲུག་རང་བཞིན་དབྱིངས་སུ་བསྒྲལ་བའི་ཁྲག །རཀྟ་དམར་གྱི་ཨརྒྱུ་
མཆོད་པར་འབུལ། །ཨོཾ་ཨཱ༔ཧཱུྃ་མ་ཧཱ་རཀྟ་ལ་ཁཱ་ཧི། རྒྱལ་བ་དགོངས་བརྒྱུད་བླ་
- 381-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
མའི་ཞལ༴ ཨོཾ་ཨཱཿཧཱུྃ་མ་ཧཱ་རཀྟ་ལ་ཁ་རཾ་ཁཱ་ཧི། ཞེས་གཏོར་མ་འབུལ་བ་དང་
མཚུངས་སོ། །བསྟོད་པ་གོང་གི་ཕྱག་འཚལ་བྱེད་དོ། །བསྙེན་སྒྲུབ་ནི། རང་གི་
ཐུགས་ཀར་ཟླ་བ་དང་ཉི་མའི་དཀྱིལ་འཁོར་གྱི་དབུས་སུ་ཨ་དམར་པོའི་མཐའ་
སྐོར་དུ་བོ་དྷི་ཙིཏྟའི་སྔགས་དང་ཨོ་རུ་ལུ་རུ་ལུའི་སྔགས་ཕྲེང་གཡོན་སྐོར་དུ་
འཁོར་བ་ལས། འོད་ཟེར་སྤྲོ་བསྡུའི་བསྙེན་སྒྲུབ་བྱའོ། །ཨོཾ་བོ་དྷི་ཙིཏྟ་མ་ཧཱ་སུ་
ཁ་ཛྙཱ་ན་དྷཱ་ཏུ་ཨཱཿ ཞེས་བརྒྱ་དང་། ཨོ་རུ་ལུ་རུ་ལུ་ཧཱུྃ་ཧཱུྃ་ཧཱུྃ་ཕཊ། ཅེས་པ་བརྒྱ་
སྟོང་དུ་མས་སྒྲུབ་པ་བྱའོ། །ཚོགས་མཆོད་ནི། ལས་ཀྱི་སློབ་མས་ཕྱག་རྒྱ་ཕྲིན་
སྔགས་ ནི། ཧོ་ དགོངས་སུ་ གསོལ་ ལོ། །སྣང་ སྲིད་ བདེ་བ་ཆེན་ པོའི་ དཀྱིལ་
འཁོར་དུ། །འདོད་ ཡོན་ རྒྱན་ གྱི་མཆོད་པས་ རོལ་པའི་ ཕྱིར། །ཚོགས་ཀྱི་ཡོ་
བྱད་བྱིན་གྱིས་རློབ་བར་ཞུ། འཚལ། བདུད་རྩིས་བསང་། སྭ་བྷཱ་ཝས་སྦྱངས།
ཧཱུཾ། རྡོ་རྗེ་ལྟ་བུའི་ཡེ་ཤེས་ཀྱིས། །ཆོས་རྣམས་སྒྱུ་མར་རིག་པའི་ཕྱིར། །དངོས་
དང་དངོས་འཛིན་བག་ཆགས་ཀུན། །ཡི་གེ་རཾ་ཁཾ་ཡཾ་གསུམ་གྱིས། །བསྲེག་ཅིང་
བཀྲུས་ཡེ་གཏོར་བྱས་ནས། །དག་པར་མ་གྱུར་གང་ཡང་མེད། །རཾ་ཡཾ་ཁཾ་སྭཱ་ཧཱ།
ཨོཾ་ ཨཱཧཱུྃ་ཧཱིཏྭཾ། ཡི་གེ་རྣམ་ལྔའི་ རང་བཞིནལས། །ཞལ་ཟས་དངོས་ པོ་ ཡི་གེ་
ལྔ། ། ཡི་གེ་སྒྲ་དང་བཅས་པ་ཡི། །ཚོགས་ཀྱང་འོད་དུ་ལྟེམ་གྱིས་ཞུ། །འོད་
ཕུང་འབར་བའི་བྱིན་རླབས་ཀྱིས། །རྒྱལ་བའི་ཐུགས་དམ་སྐོང་གྱུར་ཅིག །གུ་
རུ་དེ་ཝ་ཤཱནཾ་ཀྲོ་དྷ་ཌཱ་ཀི་ནཱི་ཨེ་ཀ་ཛ་ཊི་མ་ཧཱ་ཀཱ་ལ་རེ་མ་ཏི་ཁྱི་ཁ་ལེ་མ་རུ་མ་ཙེ་
བཛྲ་ ས་དྷུ་ སརྦ་ ས་ མ་ ཡ་ ཛཝཛ ཞེས་ བྱིན་གྱིས་བརླབས་ནས་མཆོད་པ་ནི།
རྒྱལ་བ་དགོངས་བརྒྱུད་བླ་མའི་ཞལ་དུ་ག་ཎ་ཙཀྲ་པཱུ་ཛ་ཁཱ་ཧི། བརྒྱུད་རིམ་གོང་
དང་། བཤགས་པ་ནི། ཧོ་དགོངས་སུ་གསོལ། བདག་ཅག་མ་རིག་འཁྲུལ་པའི་
-382-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
དབང་གྱུར་པས། །སྐུ་གསུང་ཐུགས་དང་རྩ་བ་ཡན་ལག་གི །དམ་ལས་འགལ་
ཞིང་ཉམས་པར་་གྱུར་ཏོ་འཚལ། །རང་གནོང་འགྱོད་པའི་སེམས་ཀྱིས་མཐོལ་
ལོ་བཤགས། །ཐོག་མེད་བག་ཆགས་འཁྲུལ་པའི་དབང་གྱུར་པས། །ཚོར་དང་
མ་ཚོར་ཉམས་ཆག་ཅི་མཆིས་པ། །ཐུགས་རྗེ་ཆེན་པོའི་སྤྱན་སྔར་བཤགས་པར་
བགྱི། །ཚངས་པ་དོན་གྱི་དངོས་གྲུབ་སྩལ་དུ་གསོལ། །བསྙེན་སྒྲུབ་མ་ཚང་ཕུད་
དང་གཙང་སྦྲ་ཉམས། །དུས་སུ་མ་མཆོད་ལེ་ལོ་གསོག་འཇོགས་བགྱིས། །ལྟ་
བ་མ་རྟོགས་སྒོམ་པ་མ་གསལ་ཞིང་། །སྤྱོད་པ་བག་མེད་བགྱིས་པ་མཐོལ་ལོ་
བཤགས། །བླ་མ་མཆེད་ལྕམ་རྡོ་རྗེ་སྤུན་ལ་སྨད། །སྡིག་དང་ཉོན་མོངས་རང་
གར་གྱུར་ཏོ་འཚལ། །འཕྲལ་དང་ཡུན་གྱི་སྒྲིབ་པ་ཅི་མཆིས་པ། །རང་གནོང་
འགྱོད་པའི་སེམས་ཀྱིས་མཐོལ་ལོ་བཤགས། །ཚངས་པ་དོན་གྱི་དངོས་གྲུབ་
སྩལ་དུ་གསོལ། །ཡི་གེ་བརྒྱ་པ་བཟླའོ། །ཚོགས་དྲང་བ་ནི། ཧོ༔ དཔའ་བོ་ཆེན་
པོ་དགོངས་ སུ་ གསོལ། །འདིར་ནི་ཆོས་རྣམས་བཟང་པོར་ལྟོས། །འདུས་པ་
རྣམས་ལ་ཐེ་ཚོམ་མེད། །བྲམ་ཟེ་ཁྱི་དང་གདོལ་པ་ཕག །རང་བཞིན་གཅིག་ཏུ་
དགོངས་ཏེ་ རོལ། །ལེན་ པ་ ནི། བདེ་ བར་ གཤེགས་ པ་ ཆོས་ ཀྱི་སྐུ། །འདོད་
ཆགས་ལ་སོགས་དྲི་མ་སྤངས། །གཟུང་འཛིན་རྣམ་པར་བྲལ་བ་ཡི། །དེ་བཞིན་
ཉིད་ལ་བདག་ཕྱག་འཚལ། །ཨ་ལ་ལ་ཧོ༔ དེ་ནས་ཚོགས་ལྷག་གཏོང་བ་ནི།
ཨོཾ་ཨཱཧཱུྃ་གིས་བདུད་རྩིར་གྱུར། །ཧཱུྃ། ཆོས་རྣམས་མཉམ་ཉིད་ཀློང་ཡངས་སུ། །
ཕུད་དང་ལྷག་མ་གཅིག་ཏུ་བསྲེ། །ཐམས་ཅད་ཀུན་བཟང་རོལ་པའི་རྒྱན། །
མཆོད་པར་མི་འོས་གང་ཡང་མེད། །དང་པོར་ཕུད་ཀྱིས་མི་མཆོད་དུ། །དཔལ་
ཆེན་འཁོར་བཅས་ཕུད་ལ་དགྱེས། །བར་དུ་ཚོགས་ཀྱིས་མི་བསྐང་དུ། །ཡི་དམ་
- 383 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
མཁའ་འགྲོ་ཚོགས་ལ་དགྱེས། །ཐ་མར་ལྷག་མས་མི་བརྔན་དུ། །སྲིད་བཞི་སྡེ་
བརྒྱད་ལྷག་ལ་དགྱེས། །ཕུད་ལ་དགྱེས་པ་ཕུད་ལ་རོལ། །ཚོགས་ལ་དགྱེས་པ་
ཚོགས་ལ་རོལ། །ལྷ་མ་དགྱེས་པ་ལྷག་ལ་རོལ། །དགྱེས་ཤི་གྲུབ་པའི་དངོས་
གྲུབ་སྩལ་དུ་གསོལ། །ཨོཾ་ཨུཙྪིཥྚ་བ་ལིཾ་ཏ་ཁཱ་ཧི། དེ་ནས་གཏོར་མ་དཔགས་ལ་
ཆད་ཐོབ་བཏང་བ་ནི། ཧཱུྃ། སྔོན་ཚེ་འདས་དུས་བསྐལ་པའི་དང་པོ་ལ། །འོག་
མིན་དགའ་ལྡན་ཞེས་བྱའི་གནས་མཆོག་ཏུ། །བཅོམ་ལྡན་དཔལ་ཆེན་ཁྲག་
འཐུང་ཆེན་པོ་ཡིས། །སྣང་སྲིད་མ་མོ་དམ་ལ་བཏགས་པའི་ཚེ། །ཀེ་སེང་རྟ་
གདོང་སྲིང་མོར་བཅས་རྣམས་ཀྱིས། །སོ་སོའི་གཟུགས་མཆོག་དམ་པ་བསྟན་
ནས་ཀྱང་། །རང་རང་སྲོག་གི་སྙིང་པོ་ཕུལ་ནས་སུ། །བཀའ་ཡི་གཏོར་མ་ལེན་
པར་མ་ཆད་དམ། །བཅོལ་པའི་ཕྲིན་ལས་སྒྲུབ་པར་མ་ཆད་དམ། །རྣལ་འབྱོར་
ཚེ་སྲོག་བསྲིང་བར་མ་ཆད་དམ། །རྒྱུ་སྦྱོར་རྐྱེན་ངན་ཟློག་པར་མ་ཆད་དམ། །
སྔོན་ཚེ་ཞལ་བཞེས་དམ་ལས་མ་འདའ་བར། །ཤ་ཁྲག་དམར་གྱི་གཏོར་མ་འདི་
བཞེས་ ལ། །ཐུགས་ དམ་ རྒྱུད་ བསྐུལ་ བཅོལ་ པའི་ ཕྲིན་ ལས་ མཛོད། །དེ་
འོག་བར་གྱི་བསྐལ་པའི་བར་མ་ལ། །བལ་ཡུལ་ཡང་ལེ་ཤོད་ཀྱི་གནས་མཆོག་
ཏུ། །སློབ་དཔོན་ཆེན་པོ་པདྨ་འབྱུང་གནས་དང་། །མཁས་པའི་མངའ་བདག་བི་
མ་མི་ཏྲ་ཡིས། །རྡོ་རྗེ་དབྱིངས་ཀྱི་དཀྱིལ་འཁོར་ཞལ་ཕྱེས་ཚེ། །རྡོ་རྗེ་དབྱིངས་
ཀྱི་སྲུང་ མ་ ཡོངས་འདུས་ནས། །སོ་སོའི༴ །རང་ རང་ ཟ །བཀའ་ ཡི །བཅོལ་
པའི༴ །རྣལ་ འབྱོར །རྒྱུ་ སྦྱོར༴ །སྔོན་ ཚེ༔ །ཤ་ ཁྲག༴ །ཐུགས་ དམ༴ །དེ་
འོག་ཐ་མ་བསྐལ་པའི་སྙིགས་མ་ལ། །ཡར་ཀླུང་ཤམ་པོ་གངས་ཀྱི་ར་བ་རུ། །
རིག་འཛིན་ཆེན་པོ་ཀུ་མ་རཱ་ཛ་དང༌། །རྫོགས་ཆེན་རྣལ་འབྱོར་ཀློང་ཆེན་རབ་
-384-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
འབྱམས་ཀྱིས། །བྱང་ཆུབ་སེམས་ཀྱི་དཀྱིལ་འཁོར་ཞལ་ཕྱེས་ཚེ། །སྔགས་སྲུང་
གཟའ་དང་དམ་ཅན་ཡོངས་འདུས་ནས། སོ་སོའི༴ །རང་རང་ཟླ །བཀའ་ཡི༴ །
བཅོལ་ པའི༴ །རྣལ་ འབྱོར །རྒྱུ་ སྦྱོར= །སྔོན་ ཚེ༔ །ཤ་ ཁྲག །ཐུགས་ དམ །
མ་མ་ཧྲིང་ཧྲིང་ ཨ་ མྲྀ་ཏ་ཁཱ་ཧི། ཞེས་བཤལ་ཆུས་བརྟན་མ་བསྐྱང་ངོ༌། །ཨོ་
ཡེདྷམ་ནས། ཤྲ་མ་ཎ་སྭཱ་ཧཱ། ཤིས་བརྗོད་ནི། རྒྱལ་ མཚན་རྩེ་མོ་དབང་ གིས་
རྒྱལ་པོ་ལྟར། །ལྷག་པ་ལྷ་ཡི་གཙུག་གི་རྒྱན་གྱུར་པ། །སྒྲུབ་པ་པོ་ལ་དངོས་
གྲུབ་མཆོག་སྩོལ་བའི། །དཔལ་ལྡན་བླ་མ་རྣམས་ཀྱི་བཀྲ་ཤིས་ཤོག །དབུས་
ཀྱི་ཕྱོགས་ནས་་བཀྲ་ཤིས་དོན་གྱི་ལྷ། །རྣམ་པར་སྣང་མཛད་བཀྲ་ཤིས་དོན་གྱི་
ལྷ། །དེ་བཞིན་རིགས་ཀྱི་བཀྲ་ཤིས་གང་ལགས་པ། །བཀྲ་ཤིས་དེས་ཀྱང་དེང་
འདིར་བདེ་ལེགས་ཤོག །ཤར་གྱི་ཕྱོགས་ནས་བཀྲ་ཤིས་དོན་གྱི་ལྷ། །རྡོ་རྗེ་
སེམས་ དཔའ་བཀྲ་ཤིས་དོན་གྱི་ལྷ། །རྡོ་ རྗེ་ རིགས་ ཀྱི །བཀྲ་ཤིས༴ །ལྷོ་ཡི་
ཕྱོགས་ནས༴ །རིན་ཆེན་འབྱུང་གནས་བཀྲ་ཤིས༴ །རིན་ཆེན་རིགས་ཀྱི་བཀྲ་
ཤིས་གང་ ལགས་པ་བཀྲ་ཤིས༴ །ནུབ་ཀྱི་ཕྱོགས་ནས་བཀྲ་ཤིས །སྣང་བ་
མཐའ་ཡས་བཀྲ་ཤིས༴ །པདྨ་རིགས་ཀྱི་བཀྲ་ཤིས་གང་ ཟ །བཀྲ་ཤིས༴ །བྱང་
གི་ ཕྱོགས་ནས༴ །དོན་ཡོད་གྲུབ་པ༴ །ལས་ཀྱི་རིགས་ཀྱི༴ །བཀྲ་ཤིས༴ །རྒྱལ་
བ་སྲས་བཅས་བསོད་ནམས་མཐུ་དག་དང༌། །ལྷ་རྣམས་ཀུན་གྱིས་ལེགས་པར་
བསམ་ པ་ དང༌ ། །གསང་སྔགས་ རིག་སྔགས་རྣམས་ཀྱི་མཐུ་སྟོབས་དང༌། །
བདེན་ པ་ སྨྲ་ བ་ རྣམས་ཀྱི་བདེན་ཚིག་གིས། །བསོད་ ནམས་རི་ བོ་ བཞིན་ དུ་
བརྟན་པ་དང༌། །བརྒྱུད་འཛིན་ཉི་ཟླ་བཞིན་དུ་གསལ་བ་དང་། །སྙན་ གྲགས་
ནམ་མཁའ་བཞིན་དུ་ཁྱབ་གྱུར་པའི། །གསུམ་པོ་དེས་ཀྱང་དེང་འདིར་བདེ་
- 385-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ལེགས་ཤོག །བགེགས་ རིགས་ སྟོང་ཕྲག་ སོགས་ནས་བདེ་ལེགས་ཤོག །ལོ་
བརྒྱ་ཐུབ་ཅིང་སོགས་བདེ་ལེགས་ཤོག །སྦྱིན་པ་གཏོང་ཞིང་སོགས་ཤོག །
འབྱུང་པོ་གང་དག་སོགས་སྤྱོད་པར་ཤོག །མི་འགྱུར་ལྷུན་པོ་སོགས་ཤོག །
བཅོམ་ལྡན་འདས་ཀྱིས་སྤྱན་སྔ་རུ། །སྒྲུབ་པར་མཛད་པའི་གང་ཟག་ལ། །བུ་
བཞིན་སྐྱོང་བར་ཞལ་བཞེས་ པའི། །ཆོས་སྐྱོང་སྲུང་མ་རྣམས་ ཀྱི་བཀྲ་ཤིས་
ཤོག །ཟབ་ཅིང་རྒྱ་ཆེ་གཟིགས་པ་པོ། །ཡུལ་འཁོར་སྲུང་དང་འཕགས་སྐྱེས་
པོ། །སྤྱན་མི་བཟང་དང་རྣམ་ཐོས་སྲས། །རྒྱལ་ཆེན་བཞི་ཡི་བཀྲ་ཤིག་ཤོག །
ནོར་གྱི་དབང་ཕྱུག་རིན་ཆེན་གཏེར་མངའ་ཞིང་། །སོགས་བཀྲ་ཤིས་ཤོག །
ཚངས་དང་ལྷ་དབང་སྲུང་མའི་བྱིན་རླབས་ཀྱིས། །ཕན་མཛད་ལྷ་ཡི་བཀྲ་ཤིས་
གནས་གྱུར་ནས། །དགེ་ལེགས་བསམ་པ་ཡིད་བཞིན་འགྲུབ་པ་དང་། །ཚེ་རིང་
ནད་མེད་ བདེ་སྐྱིད་ ལྡན་ པར་ཤོག །འབད་ དང་ རྩོལ་ བས་ མ་གོས་པའི། །
སོགས་ཤོག །འཇིག་རྟེན་འདྲེན་ པའི་ གཙོ་བོ་ཚེ་དཔག་མེད། །སོགས་བཀྲ་
ཤིས་ ཤོག །ཉིན་ མོ་ བདེ་ ལེགས་ མཚན་ བདེ་ ལེགས། །སོགས་ དཀོན་
མཆོག་གསུམ་ གྱིས་ བཀྲ་ ཤིས་ ཤོག །ཅེས་ བཀྲ་ ཤིས་ བརྗོད། བཟོད་ པར་
གསོལ་བ་ནི། མ་འབྱོར་པ་དང་ཉམས་པ་དང༌། །གཙོ་བོའི་ནུས་པ་མ་མཆིས་
པ། །འདིར་ ནི་ བགྱིས་ པ་ གང་ ལགས་ པ། །དེ་ ཀུན་ མགོན་པོས་ བཟོད་
པར་མཛོད། །ཡི་གེ་བརྒྱ་པ་བཟླ་བར་བྱའོ། །ཨོ། ཁྱེད་ཀྱིས་ སེམས་ཅན་དོན་
ཀུན་ མཛད། །རྗེས་ སུ་ མཐུན་ པའི་དངོས་གྲུབ་སྩོལ། །སངས་ རྒྱས་ ཡུལ་དུ་
གཤེགས་ནས་ཀྱང༌། །སླར་ཡང་འབྱོན་པར་མཛད་དུ་གསོལ། །བཛྲ་མུ ཡེ་
ཤེས་ པ་ གཤེགས། །དམ་ཚིག་ པ་ དཀྱིལ་འཁོར་ གཙོ་བོ་ལ་བསྡུ། །གཙོ་བོ་
-386-



རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད།
ཐུགས་ཀའི་ས་བོན་ལ་མི་དམིགས་པར་བཟླའོ། །སླར་ཡང་སྒོ་གསུམ་ཁྱེར་སོ་
གསུན་དུ་བྱའོ། །རང་བཞིན་དག་པའི་དགེ་བ་འདིས། །འཁོར་བ་ངན་སོང་དོང་
སྤྲུགས་ཏེ། །སྲིང་ན་འགའ་ཡང་མི་གནས་ཤིང༌། །ཐམས་ཅད་སངས་རྒྱས་ཉིད་
ཐོབ་ཤོག །སངས་རྒྱས་བསྟན་པ་དར་ཞིང་རྒྱས་པར་ཤོག །སེམས་ཅན་ཐམས་
ཅད་བདེ་ཞིང་སྐྱིད་པར་ཤོག །ཉིན་དང་མཚན་དུ་ཆོས་ལ་སྤྱོད་པར་ཤོག །
རང་གཞན་དོན་གཉིས་ལྷུན་གྱིས་གྲུབ་པར་ཤོག །དེ་ལྟར་ཞི་ཁྲོའི་སྒྲུབ་དཀྱིལ་
རིམ་ པ་ ཞིག །མདོ་ ཙམ་བརྗོད་ ལས་ བསོད་ནམས་གང་ཐོབ་པ། །དེ་ཡིས་
འགྲོ་ཀུན་ཚོགས་ཆེན་གཉིས་རྫོགས་ཏེ། །རྒྱལ་བ་རྒྱ་མཚོའི་གོ་འཕང་མྱུར་ཐོབ་
ཤོག །དེང༌ སང་ འགྲོ་ བ་ཚིག་ ཉུང་ དོན་འདུས་ པའི། །ཚུལ་ལ་ མོས་ཕྱིར་
ཚིག་ཉུང་ མན་ ངག་ འདིས། །སྐལ་ ལྡན་ སྐྱེ་བོའི་ཚོགས་ རྣམས་ དགའ་ བར་
མཛོད། །རྒྱལ་བ་ཞི་ཁྲོའི་སྒྲུབ་དཀྱིལ་རིན་པོ་ཆེའི་གཏེར་མཛོད་ཅེས་བྱ་བ་ཐེག་
པ་མཆོག་གི་རྣལ་འབྱོར་པ་ཀློང་ཆེན་རབ་འབྱམས་ཀྱིས་གངས་རི་ཐོད་དཀར་
མགུལ་ཨོ་རྒྱན་རྫོང་དུ་བཀོད་པ་རྫོགས་སོ།། །།དགེའོ།
• 387-



༄༅། །འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་
ནོར་བུ་ཞེས་བྱ་བ་བཞུགས་སོ། །
འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ་ཞེས་བྱ་བ།
བླ་མ་དང་འཇམ་པའི་དབྱངས་ལ་ཕྱག་འཚལ་ལོ། །ཤིན་ཏུ་རྣམ་དག་པདྨོའི་
མདངས་ འདྲ་ ཀུན་མཁྱེན་ སྦྲང་རྩིའི་ སྙིང་པོ་ཅན། །གཞན་ ཕན་ཐུགས་ རྗེའི་
འདབ་སྟོང་རབ་རྒྱས་གྲགས་པའི་དྲི་བསུང་མ་སྨད་པ། །འཇམ་པའི་དབྱངས་
ཞེས་ཕྱོགས་བཅུར་རབ་གྲགས་སངས་རྒྱས་ཀུན་གྱིས་བསྔགས་པའི་མགོན། །
བློ་གྲོས་བདེ་འབྱུང་གཙུག་གིས་མཛེས་བྱས་ངག་གི་དབང པོའི་ཞབས་ལ་
འདུད། །སྔོན་ཆད་བླ་མ་རྣམས་ཀྱི་སྙན་ནས་སྙན། །གཅིག་ནས་གཅིག་བརྒྱུད་
ཡི་གེར་མ་བཀོད་ཅིང་། །ཀུན་ལ་མ་གྲགས་ཟབ་མོའི་གནད་རྣམས་དང༌། །
གཞུང་དུ་བཀོད་པ་རྣམས་ནས་འདིར་བརྗོད་བྱ། །ལོ་རྒྱུས་རྗེས་གནང་སྒྲུབ་པ་
དང༌། །ཕྱོགས་དང་ཁ་བསྒྱུར་སྦྱིན་སྲེག་དང༌། །ལས་ཚོགས་དང་ནི་རྣམ་བདུན་
གྱིས། །འཇམ་དཔལ་སྒྲུབ་པའི་རིམ་པ་བཤད། །
དེ་ལ་ཡིད་ཆེས་པའི་ཡན་ལག་ཏུ་བླ་མ་བརྒྱུད་བའི་ལོ་རྒྱུས་ནི། སངས་
རྒྱས་མྱ་ངན་ལས་འདས་ནས་ལོ་ཉིས་སྟོང་ལྔ་བརྒྱ་ན། མ་ག་དྷའི་གྲོང་ཁྱེར་དང་
ཉེ་བའི་གཙུག་ལག་ཁང་ཞིག་ན་རྒན་པོ་ལོ་དགུ་བཅུ་རྩ་དགུ་ལོན་པ་ཞིག་ཕྱི་མ་
ལ་བག་ཆགས་བཞག་པའི་ཕྱིར་པཎྜི་ཏ་སུ་མ་ཏི་ཀཱིརྟི་ལ་ཡི་གེ་སློབ་ཅིང་འདུག་
གོ །དེའི་ཚེ་ཡུལ་དེ་རྒྱལ་པོ་འཁོར་དང་བཅས་ པ་དེས་བར་འོངས་བས་དེ་
-
---
，
-388-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།
མཐོང་ནས་རྒན་པོ་དེ་ལ་སྨྲས་པ། ཀྱེ་རྒན་པོ་ཁྱོད་ནི་བྱིས་པའི་རང་བཞིན་དུ་
གྱུར་ ཏམ། འདི་ ལྟར་ གཟོད་ ཡི་གེ་ དག་ལ་སློབ་ པ་ བརྩོན། ཅེས་མ་རངས་
བཞིན་དུ་སྨྲ་བ་ཐོས་ནས། དེ་ཡིད་རབ་ཏུ་མི་དགའ་བས་ད་ནི་ཡི་གེ་སློབ་པ་
བཏང་སྟེ་སྒྲུབ་པ་ཞིག་བྱའོ་སྙམ་ནས། སློབ་དཔོན་ལ་བསླབ་མི་དགོས་པར་
རིག་པའི་གནས་ལོབ་པའི་གདམས་ངག་ཡོད་དམ་ཞུས་པས། སློབ་དཔོན་གྱིས་
འཕགས་ པ་ འཇམ་ དཔལ་ གྱི་ སྒྲུབ་ ཐབས་ འདི་ གནང་ ནས། ཞག་ གསུམ་
བསྒྲུབས་པའི་ཕྱི་མ་ལ་རལ་གྲི་དྲངས་ནས་འཕགས་པ་འཇམ་དཔལ་དོ་ནུབ་
ཞལ་མི་སྟོན་ན་རང་ཉིད་ཀྱི་སྐེ་བཅད་ལ་འཆི་བར་བྱའོ་ཞེས་དམ་བཅས་ཏེ་
བསྒྲུབས་པས། ནམ་ལངས་སུ་འཇམ་པའི་དབྱངས་ཞལ་མངོན་སུམ་དུ་བསྟན་
ནས་བྱིན་གྱིས་བརླབས་པས་རྒན་པོ་དེ་ཉིད་བྱིས་པ་ལོ་བརྒྱད་ལོན་པ་ལྟར་
གྱུར་ནས་སྡེ་སྣོད་གསུམ་དང་རིག་པའི་གནས་ཐམས་ཅད་ལ་མཁས་པར་གྱུར་
ཏེ། སློབ་དཔོན་ཆེན་པོ་མཉྫ་ཤྲཱི་ཞེས་བྱ་བར་གྲགས་སོ། །དེས་རྗེ་བཙུན་དམ་པ་
རྒྱ་གར་ལ་གནང་། དེ་ནས་རིམ་པ་བཞིན་དུ་དམ་པ་ཀུན་དགའ། སྨོན་ལམ་
འབར། ཤེས་རབ་སེང་གེར་ཆོས་ཀྱི་བླ་མ། ཀུ་མཱ་རཀཱིརྟི། ཀུ་མཱ་ར་བློ་གྲོས། བླ་
བྲང་པ་ཆོས་དཔལ་རྒྱལ་མཚན། སྙན་ངག་མཁན་ངག་གི་དབང་པོ། རི་ཁྲོད་
སེང་གེའོ། །ལོ་རྒྱུས་ཀྱི་ལེའུ་སྟེ་དང་པོའོ།། །།
དེ་ ལྟར་ བླ་མ་དམ་པ་རྣམས་ ལས་ བརྒྱུད་ པའི་ རྗེ་ བཙུན་འཇམ་པའི་
དབྱངས་སྒྲུབ་པ་ལ་དང་པོ་རྗེས་སུ་གནང་བ་ཐོབ་དགོས་པས་དེའི་རིམ་པ་ནི།
གནས་དབེན་པར་འཇམ་དཔལ་སྨྲ་བའི་སེང་གེའི་རྟེན་མཆོད་པ་དང་བཅས་པ་
བཤམས་ལ། སློབ་དཔོན་ཉིད་འཇམ་དཔལ་དུ་མོས་པའི་ཕྲག་པ་གཡོན་དུ་
-389-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
དབྱངས་ཅན་མ། སྟེང་གི་ནམ་མཁའ་ལ་བླ་མ་དང་སངས་རྒྱས་དང་བྱང་ཆུབ་
སེམས་དཔའི་ཚོགས་བཞུགས་པར་བསམས་ལ། ཡན་ལག་བདུན་པ་བྱས་ཏེ་
གཏོར་མ་འབུལ། དེ་ནས་སློབ་མ་རྣམས་ཀྱིས་སློབ་དཔོན་ཉིད་འཇམ་དཔལ་
དངོས་སུ་བསམ་པ་ལ་སངས་རྒྱས་དང་བྱང་ཆུབ་སེམས་དཔས་བསྐོར་བར་
མོས་ པ་ བྱས་ཏེ། ཡན་ ལག་བདུན་ པ་ དང༌། ཁྱད་ པར་དུ་ ལུས་དབུལ་བའི་
མཆོད་པ་ཕུལ་ནས། ཆོས་ཐམས་ཅད་སྟོང་པའི་ངང་ལས་སློབ་མ་རྣམས་འཇམ་
དཔལ་དུ་བསྐྱེད་པའི་ཕྲག་པར་དབྱངས་ཅན་མ། ཐུགས་ཀར་པདྨ་དང་ཟླ་བའི་
སྟེང་ན་ཙ་ཀྲ་དམར་པོ་རྩིབས་བཞི་པའི་ལྟེ་བ་ལ་རལ་གྲི་སོར་བཞིའི་ཆང་ཟུང་
ལ་དྷིཥྛདང་རྩེ་མོ་ལ་ཧྲིས་མཚན་པའི་མཐའ་སྐོར་དུ་རྩ་བའི་སྔགས་ཀྱིས་བསྐོར་
བ་ལ་སོགས་པ་སྒྲུབ་ཐབས་བཞིན་བསམས་ལ་ཡེ་ཤེས་པ་བཅུག་སྟེ། སློབ་
དཔོན་གྱི་ཕྲག་པའི་དབྱངས་ཅན་མ་དང་། ཐུགས་ཀའི་ཙཀྲ་རལ་གྲི་དང་བཅས་
པ་ལ་འོད་ཟེར་བྱུང་བ་སློབ་མའི་ ཕྲག་པའི་དབྱངས་ཅན་མ་དང་ སྙིང་གའི་
འཁོར་ལོ་རལ་གྲི་དང་བཅས་པ་ལ་ཐིམ་པར་བསམ་པའི་འོད་ཀྱིས་བསྐུལ་
བས། མདུན་གྱི་ནམ་མཁར་སངས་རྒྱས་དང་བྱང་ཆུབ་སེམས་དཔའི་ཐུགས་ཀ་
ནས་ཀྱང་འོད་བྱུང་ནས་སློབ་མ་ལ་ཐིམ་པར་བསམ་ཞིང་། སློབ་དཔོན་གྱི་ཕྲེང་
བ་བཟུང་སྟེ་སྔགས་ཀྱི་རྗེས་ཟློས་ལན་གསུམ་བྱས་པས། སློབ་མ་དག་འཇམ་
དཔལ་དངོས་སུ་གྱུར་པའི་འོད་ཟེར་གྱིས་ཐམས་ཅད་ཀྱི་བློ་ཡི་མུན་པ་ཐམས་
ཅད་ བསལ། འཕགས་ པ་ མཆོད། ཚུལ་ འདུས་ ཤེས་ རབ་ དང༌ སྤོབས་པའི་
དངོས་གྲུབ་ཀྱི་བདུད་རྩིའི་ཆུས་ལུས་ཐམས་ཅད་གང་ཐུགས་ཀའི་འཁོར་ལོར་
དམིགས་པ་འཛིན་དུ་བཅུག་ལ་དར་ཅིག་མཉམ་པར་བཞག་ལ།
-390-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ། །
དགེ་བ་བསྔོ། བཀྲ་ཤིས་བརྗོད། མེ་ཏོག་གཏོར་རོ། །རྗེས་གནང་གི་ལེའུ་
སྟེ་གཉིས་པའོ།། །།
དེ་ལྟར་རྗེས་སུ་གནང་བ་ཐོབ་ནས་སྒྲུབ་པ་ལ་འཇུག་པར་བྱ་སྟེ། དེ་
ཡང་སྔོན་དུ་རྫས་བསག་ཅིང་སྐྱབས་འགྲོ་སེམས་བསྐྱེད་བྱ་བ་དང༌། དངོས་
གཞི་ལྷ་བསྒོམ་ཞིང་སྔགས་བཟླ་བ། རྗེས་རྫོགས་རིམ་བསྒོམ་ཞི་བསྔོ་བ་བྱ་བ་
དང་གསུམ་ལས། དང་པོ་ལ་གཉིས་ཏེ། རྫས་བསག་ཅིང་རྟེན་དགྲམ་པ་དང༌།
སྐྱབས་འགྲོ་སེམས་བསྐྱེད་བྱ་བའོ། །དང་པོ་ནི། སྤང་རྒྱན་དཀར་པོ། གླ་རྩི།
མཚལ་ དཀར། ཡུང་ བ། ཙན་དན་དམར་ པོ། ཨ་ ག་ རུ་ ནག་ པོ། སྤང་ སྤོས།
དབང་པོ་ལག་པ་སྡེར་མོ་ལྔ་པ། ཤུ་དག་དཀར་པོ། ཨ་རུ་ཤ་ཆེན། ཤིང་མངར།
རྒྱ་སྐྱེགས་རྣམས་ཞིབ་པར་བཏགས་ལ། སྦྲང་དཀར་དང་བ་དམར་མོའི་འོ་མས་
རིལ་བུ་བརྒྱ་རྩ་བརྒྱད་བྱས་ལ། དར་རམ་ཤོག་བུ་སེར་པོ་ལ་པདྨ་དམར་པོ་
འདབ་བརྒྱད་མུ་ཁྱུད་རིམ་པ་གསུམ་དང་ལྡན་པའི་ལྟེ་བར་རལ་གྲིའི་ཆང་ཟུང་
ལ་ཧཱུརྩེ་མོར་དྷཱི༔ འདབ་མ་རྣམས་ཀྱི་དབུས་སུ་རྩ་བའི་སྔགས། རྩེ་མོ་ལ་ཧཱུྃ༔
མུ་ཁྱུད་ནང་མ་ལ་ཨཱ་ལི། བར་མ་ལ་ཀཱ་ལི། ཕྱི་མ་རྟེན་འབྲེལ་སྙིང་པོ་རྣམས་
སྤེལ་ཚིག་དང་བཅས་པ་བྲིས་པར་བླུགས་ལ། དར་རམ་ཤོག་བུ་ལ་འཁོར་ལོ་
རྩིབས་ཆེན་བརྒྱད་མུ་ཁྱུད་གསུམ་དང་ལྡན་པའི་ལྟེ་བར་རལ་གྲིའི་ཆང་ཟུང་ལ་
དྷཱི༔ རྩེ་མོ་ལ་ཧི༔ རྩིབས་རྣམས་ཀྱི་དབུས་སུ་ རྩ་སྔགས། རྩེ་མོར་དྷཱི༔ མུ་ཁྱུད་
གསུམ་པ་ལ་ཨཱ་ལི། ཀཱ་ལི། རྟེན་འབྲེལ་སྙིང་པོ་རྣམས་སྤེལ་ཚིག་དང་བཅས་པ་
བྲིས་པས་བཀབ་ལ། གནས་དབེན་པར་མཎྜལ་པདྨ་སེར་པོ་འདབ་བརྒྱད་ཀྱི་
དབུས་སུ་མེ་ཏོག་བཀྲམ་པའི་དབུས་སུ་ལྷུ་བཟེད་དམ་རིན་པོ་ཆེའི་སྣོད་འབྲུས་
-391-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བཀང་་བའི་ཁར་རིལ་བུ་འཁོར་ལོ་དང་བཅས་པ་བཞག །འཇམ་དབྱངས་ཀྱི་
རྟེན་དགྲམ། མཆོད་པ་བཤམ། རྟེན་གྱི་མདུན་དུ་ལྷ་བཟེད་འོང་བར་བྱ། དེ་ནི་
རྟེན་ བཤམ་ པའོ། །འདིར་ གཞུང་ གཅིག་ ནས་ འཁོར་ ལོ་ བྲི་ བ་ ནི་
འདི་ལྟར་བཞེད་དོ། །དར་རམ་རས་ལ་འཁོར་ལོ་རྩིབས་བཞི་པའི་ལྟེ་བར་རང་
གི་ སྤེལ་ ཚིག །ཤར་གྱི་ རྩིབས་ལ་ ཧཱི༔ ལྷོར་ སི། ནུབ་ ཏུ་ བེ། བྱང་ དུ་ བྷེ་
རྣམས་བྲིས་པའི་དབུས་སུ་རིལ་བུ་བླུགས་ནས། ཡང་པདྨ་འདབ་བརྒྱད་མུ་ཁྱུད་
གསུམ་པའི་ལྟེ་བར་རལ་གྲིའི་ཆང་ཟུང་ལ་དྷཱི༔ རྩེ་མོར་ཧཱི བར་དུ་རྩ་སྔགས།
པད་འདབ་བརྒྱད་ཀྱི་རྩེ་མོར་ཧཱི༔ རྩ་བར་དྷཱི༔ དབུས་སུ་རྩ་བའི་སྔགས། མུ་
ཁྱུད་གསུམ་ལ། ཨཱ་ལི། ཀཱ་ལི། རྟེན་འབྲེལ་སྙིང་པོ་རྣམས་བྲིས་པས་སྟེང་ནས་
དགབ། དེའི་ སྟེང་ དུ་ དར་ དམར་ པོའི་ གདུགས་ ཕུབ་ ལ་སྔ་ མ་ བཞིན་ དུ་
བྱ་གསུངས་སོ། །དེ་ལྟར་འཁོར་ལོ་གང་ བྲིས་ཀྱང་སྟེང་འཁོར་གྱི་ཡིག་མགོ་
ཕྱིར་བསྟན་ལ་གཡས་སྐོར་དུ་བྲི་ཞིང་། འོག་འཁོར་གྱི་ཡིག་མགོ་ཕྱིར་བསྟན་
ལ་གཡོན་སྐོར་དུ་བྲི་བའི་སྣག་ཚ་མཚལ་རྒྱ་སྐྱིགས་གི་ཝཾ་གསུམ་ལ་བྱའོ། །
འཁོར་ལོའི་མན་ངག་གོ །དེ་ནས་ཟླ་བ་དང་ཉི་མ་ཡར་འཕེལ་གྱི་ཚེས་གཅིག་
གམ་བརྒྱད་དམ་བཅོ་ལྔ་ནས་སྒྲུབ་པའི་མགོ་བརྩམ་པར་བྱ་སྟེ། ཐོ་རངས་སྔ་
བར་མལ་ནས་ལངས་ཏེ་ནམ་མཁའི་དབྱིངས་སུ་དབྱངས་ཅན་མ་ལ་བཀྲ་ཤིས་
ཀྱི་ལྷ་མོ་དཔག་ཏུ་མེད་པས་བསྐོར་བ་རྣམས་ཀྱིས་རྡོ་རྗེའི་གླུ་དང་བཀྲ་ཤིས་
པའི་ཚིགས་སུ་བཅད་པ་དང༌། ཨོ་ཧིདྷིལ་སོགས་པའི་རིག་པ་བརྗོད་པས་
བསྐུལ་བར་བསམས་ལ་ལངས་ཏེ། ཁྲུས་དང་གཙང་སྦྲ་སྔོན་དུ་སོང་ནས། སྟན་
བདེ་བ་ལ་ཤར་དུ་ཕྱོགས་པས་འདུག་སྟེ། སྐྱབས་སུ་འགྲོ་བ། ཚད་མེད་པ་བཞི་
-392-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།
སྒོམ་པ་དང༌། བྱང་ཆུབ་ཏུ་སེམས་བསྐྱེད་ནས། ཨོཾ་ཤུ་ནྱ་ཏཱ་ཛྙཱ་ན་བཛྲ་སྭ་བྷཱ་ཝ་
ཨཱཏྨ་ཀོཉཧཾ་གིས་ཆོས་ཐམས་ཅད་སྟོང་པ་ཉིད་དུ་བསམ། སྟོང་པའི་ངང་ལས་ཧཱུཾ་
ཞེས་བརྗོད་པས་ཕྱི་སྣོད་ཀྱི་འཇིག་རྟེན་ཐམས་ཅད་ཞིང་ཁམས་རྣམ་པར་དག་
པ་བདེ་བ་ཅན་བཞིན་དུ་གྱུར་པའི་དབུས་ཀྱི་ནམ་མཁའ་ལ། སཾ་ལས་སེང་གེ་
སྔོན་པོ་ལངས་པའི་སྟེང་དུ། པཾ་ལས་སྣ་ཚོགས་པདྨའི་སྟེང་དུ་ཨ་ལས་ཟླ་བའི་
དཀྱིལ་འཁོར། །དེའི་སྟེང་དུ་རཾ་ལས་ཉི་མའི་སྟེང་དུ་རང་གི་སེམས་ཉིད་ཡི་གེ་
དྷཱི༔དམར་པོ་ཚེག་དྲག་དང་བཅས་པ་ལས་འོད་ཟེར་དམར་པོ་ཕྱོགས་བཅུར་
འཕྲོས་པས་འཕགས་པ་མཆོད། སེམས་ཅན་གྱི་དོན་བྱས། སླར་འདུས་དྷིལ་
ཐིམ་པས་རང་ཉིད་འཇམ་དཔལ་སྨྲ་བའི་སེང་གེ་སྐུ་མདོག་དམར་པོ་ཞལ་
གཅིག་ཕྱག་གཉིས་ཐུགས་ཀར་ཆོས་འཆད་ཀྱི་ཕྱག་རྒྱའི་བར་ནས་ཨུཏྤ་ལའི་རྩ་
བ་འཛིན་པས་སྙན་དྲུང་དུ་འདབ་མ་ཁ་བྱེ་བའི་གཡས་གཡོན་གྱི་སྟེང་དུ་རལ་གྲི་
དང༌ པུ་ སྟེ་ བསྣམས་ པ། ཞབས་ གཉིས་ སྐྱིལ་ཀྲུང་ཕྱེད་ པའམ་ རྡོ་ རྗེ་ སྐྱིལ་
ཀྲུང་གིས་བཞུགས་པའི་སྐུ་སྨད་ལ་དར་སྣ་ཚོགས་ཀྱི་ན་བཟའ་དང་སྐུ་སྟོད་ལ་
ལྷའི་གོས་པཉྩ་ལི་ཀས་གཡོགས་ཤིང་། ཞལ་འཛུམ་པའི་ཐོར་ཚུགས་ཀྱི་རྩེ་མོར་
ནོར་བུའི་རིན་པོ་ཆེས་བརྒྱན་པ། པདྨ་དང་ནོར་བུ་དང་ཨུཏྤ་ལའི་ཆུན་པོ་སྤེལ་
བའི་ཐོད་ཀྱི་བར་ན་རིན་པོ་ཆེ་དང་ཟུར་ཕུད་ལྔ་རབ་ཏུ་གསལ་བའི་སྙན་གོང་
ཨུཏྤལ་ལ་ཁ་བྱེ་ཞིང༌། སྙན་ཤལ་ནོར་བུ་འཕྱང་བས་མཛེས་པ། རིན་པོ་ཆེ་དང་
མེ་ཏོག་སྣ་ཚོགས་ པའི་དབུ་རྒྱན། མགུལ་རྒྱན། སྙན་ཆ། དོ་ཤལ། གདུ་བུའི་
སིལ་ཁྲོལ་ སྣ་ ཚོགས་ པས་ བརྒྱན་པ། གཞོན་ནུ་ ལོ་ བརྒྱད་ ལོན་ པའི་ ངང་
ཚུལ་ཅན་འོད་ཟེར་དམར་པོར་རབ་ཏུ་འཕྲོ་ཞིང་ཟླ་བའི་རྒྱལ་ཡོལ་ཅན་ཤིན་ཏུ་
393-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
མཛེས་པ་གཅིག་ཏུ་བསམ་པའི་ཐུགས་ཀར་པདྨ་དང་ཟླ་བའི་དབུས་སུ་ཧཱུཾ་
ཡོངས་སུ་གྱུར་པ་ལས་འཁོར་ལོ་རྩིབས་བཞི་བའི་དབུས་སུ་རལ་གྲི་སོར་བཞི་
པའི་ཆད་ཟུང་ལ་དྷི༔ རྩེ་མོ་ལ་ཧཱི༔ བར་གྱི་སྦལ་ལ་ཧཱུཾ། རྩིབས་ཀྱི་དབུས་སུ་རྩ་
བའི་སྔགས་རྣམས་མར་མེའི་ཕྲེང་བ་བསྒྲིགས་པ་ལྟར་འོད་གསལ་བས་ཡིད་ཀྱི་
མུན་པ་མ་ལུས་དག་པར་བྱེད་པར་བསམ། འདིར་བླ་མ་ཁ་ཅིག །རལ་གྲི་ཆང་
ཟུང་གི་དྷཱིདང་རྩེ་མོའི་ཧཱིའི་བར་གྱི་སྦལ་རྩ་སྔགས། རྩིབས་ཀྱི་རྩེ་མོར་ཧཱི༔ རྩ་
བར་ཧཱི བར་དུ་རྩ་སྔགས་འགོད་པའང་བཞེད་ལ། ཁ་ཅིག་རལ་གྲི་ལ་ས་བོན་
གཉིས་བཀོད་ནས། རྩིབས་ལ་དྷཱིརེ་རེ་སྒོམ་པ་ཡང་ཕྱག་བཞེས་སུ་མཛད་དོ། །
གང་ལྟར་སྒོམ་ཡང་དམིགས་པ་མ་གསལ་བར་དུ་གཅེས་སོ། །དེ་ནས་ཐུགས་
ཀའི་རལ་གྲི་ལས་འོད་འཕྲོས་པས། །མདུན་གྱི་ལྷུང་བཟེད་ཀྱི་ནང་དུ་པདྨ་དང་
ཟླ་བའི་སྟེང་དུ་རིལ་བུ་དེ་རྣམས་འོད་དུ་ཞུ་བ་ལས་ཧཱིསྔོན་པོ་འོད་འཕྲོ་བ་
གཅིག་ཏུ་གྱུར་པའི་འོད་ཀྱིས་དོན་གཉིས་བྱས། ཚུར་འདུས་ཡོངས་སུ་གྱུར་པ་
ལས་ལྷ་མོ་དབྱངས་ཅན་མ་སྔོན་མོ་འཛུམ་ཁྲོ་རབ་ཏུ་བརྗིད་པ། ཞལ་གཅིག་
ཕྱག་གཉིས་ཕྱག་མཚན་དང་བཞུགས་ཚུལ་ཡབ་དང་མཐུན་པ། རིན་པོ་ཆེའི་
རྒྱན་སྣ་ཚོགས་ཀྱིས་བརྒྱན་པ། འོད་ཟེར་སྔོན་པོ་འཕྲོ་ཞིང་གཞོན་ནུ་མ་ལོ་
བརྒྱད་ལོན་པ་ལྟ་བུའི་ཐུགས་ཀར། པདྨ་དང་ཟླ་བའི་སྟེང་དུ་པདྨ་འདབ་མ་
བཞི་དང་ལྡན་པའི་དབུས་སུ་རལ་གྲིའི་ཆང་ཟུང་ལ་ཧཱིཝདང་རྩེ་མོར་དྷཱི༔ བར་གྱི་
སྦལ་ལ་མཿ འདབ་མ་རྣམས་ལ་རྩ་བའི་སྔགས་རྣམས་གཡོན་་སྐོར་དུ་ཡབ་ཀྱི་
འཁོར་ལོ་པས་སོར་བཅུ་ཆས་དམའ་བ་ཁ་སྦྱར་གྱི་ཚོད་དུ་ཡོད་པའི་དཔངས་
མཐོ་དམན་དུ་བསམ། འདིར་ཡང་སྔ་མ་བཞིན་བླ་མ་དེ་དག་སྔགས་ཀྱི་འགྲེས་
-394-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།
ཡབ་ཀྱིས་མཚོན་པར་བཞེད་དོ། །དེ་ལྟར་བསྒོམས་པའི་ཐུགས་ཀ་ནས་ཡིག་
འབྲུ་ལས་འཕྲོས་པའི་འོད་ཟེར་གྱིས་རང་བཞིན་གྱི་གནས་དང་རི་བོའི་རྩེ་ལྔ་
ནས་ཡབ་ཡུམ་ཇི་ལྟར་བསྒོམ་པ་དེ་འདྲ་བའི་ཡེ་ཤེས་པ་གཉིས་པ་སངས་རྒྱས་
དང་བྱང་ཆུབ་སེམས་དཔས་བསྐོར་བ་སྤྱན་དྲངས་ལ་མཆོད་དོ། །ཡབ་ལ་ཡབ་
ཡུམ་ལ་ཡུམ་ སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་
གཉིས་སུ་མེད་པར་ཐིམ་པར་བསམ་ལ། ཐུགས་ཀའི་འཁོར་ལོ་ལས་འོད་བྱུང་
བས་ལུས་ངག་ཡིད་གསུམ་གྱི་ནད་གདོན་སྡིག་སྒྲིབ་མི་ཤེས་པའི་མུན་པ་ཐམས་
ཅད་བསལ་ནས་ཡེ་ཤེས་ཀྱི་སྣང་བ་རྒྱས་པ་བསམས་ལ། རྩེ་གཅིག་ཏུ་མ་
ཡེངས་པས་ཡིག་འབྲུ་རལ་གྲི་དང་བཅས་པ་ལ་སེམས་མཉམ་བར་བཞག་གོ །
འདིའི་དུས་ན་ལུས་དྲང་པོར་འདུག་ལ་སྟེང་རླུང་མནན། འོག་རླུ་བསྡམ། མིག་
སྣ་རྩེར་གཏད། སེམས་ཡིག་འབྲུ་ལ་བཟུང་ལ། མིག་མ་འགུལ་བས་རླུང་དལ་
བུས་ཐུབ་ཐང་དུ་ནང་དུ་བཟུང་བ་དང༌། ཕྱིར་འཕང་བ་དང་དབང་དུ་གནས་
པར་བྱ་བ་ནི་མན་ངག་དམ་པའོ། །དེ་ལྟར་སྒོམ་པས་སྐྱོན་བཟླས་པ་དང་སྤྲོ་
བསྡུའི་རྣལ་འབྱོར་ལ་སེམས་བཟུང་བ་ནི། དེ་ལྟར་འཇམ་དཔལ་ཡབ་ཡུམ་ལ་
སངས་རྒྱས་དང་བྱང་ཆུབ་སེམས་དཔའ་ས་གཞི་དང་བར་སྣང་གང་བས་བསྐོར་
བར་བསམ་པ་རྣམས་ཀྱི་སྐུའི་འོད་ཀྱིས་རང་གཞན་གྱི་མི་ཤེས་པའི་མུན་པ་
ཐམས་ཅད་བསལ། ཡེ་ཤེས་སྣང་བ་ཆེན་པོ་རྒྱས་བར་བསམ་ཞིང༌། འཇམ་
དཔལ་ཐུགས་ཀའི་དྷིལས་སྔགས་ཀྱི་ཕྲེང་བ་རྣམས་མར་མེ་ལས་མར་མེ་ཆད་
པ་ལྟར་ འོད་ ཀྱི་ ཚུལ་དུ་ཡིག་འབྲུ་རྣམས་སྣ་བུག་གཡས་ སུ་ཐོན། ཡུམ་གྱི་
གཡོན་དུ་ཞུགས་ཐུགས་ཀའི་ཧཱི༔ལས་གྲོལ་བའི་ཚུལ་དུ་སྣ་བུག་གཡས་ནས་
-395-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཐོན། འཇམ་ དཔལ་ གྱི་གཡོན་དུ་ཞུགས་ཏེ་འགལ་མེ་ལྟར་འཁོར་བ་དང་
མཉམ་བདག་གི་ཐུགས་ཀའི་སྔགས་ལས་འོད་ཟེར་ཕར་བྱུང་བ་དང་ལྷ་མོའི་
ཐུགས་ཀ་ནས་ཚུར་བྱུང་བ་གཉིས་ལྕགས་ཀྱུ་བཞིན་དུ་སྒྲིལ་ནས་འཁོར་བར་
བསམ་པའི་སྔགས་ཕྲེང་དང་འོད་ཟེར་ཕྲེང་བར་འཁོར་བའི་ཕྲེང་བ་ལས་འོད་
ཟེར་དཔག་ཏུ་མེད་པ་ཕྱིར་འཕྲོས་པའི་འོད་ཀྱིས་སངས་རྒྱས་དང་བྱང་ཆུབ་
སེམས་དཔའ་དང༌། ཉི་མ་དང༌། ཟླ་བ་དང༌། གཟའ་དང་།སྐར་མ་དང༌། རྩི་ཤི་
ནགས་ཚལ་ལ་སོགས་པའི་འོད་གཟི་བརྗིད་ཚེ་བསོད་ནམས་ཤེས་རབ་ཐམས་
ཅད་ཚུར་བསྡུ་ཐུགས་ཀའི་རལ་གྲི་སྔགས་དང་བཅས་པ་ལ་ཐིམ་པས་བདག་
ཉིད་ཤེས་རབ་ཕུན་སུམ་ཚོགས་པར་གྱུར། ཡང་ཕྱིར་འཕྲོས་པའི་འོད་ཀྱིས་
སྣོད་ཀྱི་འཇིག་རྟེན་ལ་ཕོབ །རིན་པོ་ཆེའི་གཞལ་ཡས་ཁང་དང་ཞིང་ཁམས་
དག་པར་བསམ། ཡང་འོད་འཕྲོས་བཅུད་ཀྱི་སེམས་ཅན་ལ་ཕོག་པས་སེམས་
ཅན་ཐམས་ཅད་འཇམ་དཔལ་གྱི་སྐུ་དང༌། སྒྲ་སྐད་ཐམས་ཅད་སྔགས་ཀྱི་རྒྱལ་
པོ་ཉི་ཤུ་རྩ་གཅིག་པོའི་རང་སྒྲར་བསམས་ལ། ཡིད་འོང་འཕྲོས་ནུས་པ་ཐམས་
ཅད་བཀུག །རང་གི་སྤྱི་བོར་ཐིམ་ཞིང་ཡེ་ཤེས་ཀྱི་སྣང་བ་རྒྱས་པར་བསམས་
ལ། རྩ་བའི་སྔགས་ཅི་འགྲུབ་བཟླས་པ་བྱའོ། །དེ་ནས་རྫོགས་ པའི་ རིམ་པ་
ལ་སེམས་བཟུང་ བ་ ལ། མཚན་ མ་ དང་ བཅས་ པ་ དང༌ ། མཚན་མ་མེད་པ་
གཉིས་ལས། མཚན་མ་དང་བཅས་པ་ནི། དེའི་རྗེས་ལ་མཚན་མོ་ཉལ་བའམ།
འཕྲོ་གཅོད་པའི་ཚེ་གང་རུང་གི་ངང་ལ་བཞག་པར་གསུངས་ཀྱང་ཕྱག་ལེན་ལ་
འདི་ལྟར་མཛད་དོ། །དེ་ཡང་སྔ་དྲོ་དང་ཕྱི་དྲོ་གུང་གི་ཐུན་རྣམས་ལ་བསྐྱེད་རིམ་
བཟླས་བརྗོད་དང་བཅས་པ་ཟིན་པའི་རྗེས་ལ། རང་གི་ལྟེ་བའི་དབུས་སུ་ཟླ་
-396-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།
བའི་དཀྱིལ་འཁོར་གྱི་སྟེང་དུ་ཐིག་ལེ་དམར་པོ་མར་མེ་འབར་བ་ལྟ་བུ་ཞིག་
བསམ་པའི་འོད་ཀྱིས་སྤྱི་གཙུག་གི་ཧཾ་དཀར་པོ་མགོ་ཐུར་དུ་ལྟ་བ་ལ་ཕོག་པས་
བདུད་རྩིའི་རྒྱུན་བབས་ལྟེ་བའི་མེ་ལ་ཕོག་པས་ཐིག་ལེ་དེ་ཇེ་གསལ་དུ་གྱུར་པ་
ནི། དཔེར་ ན་ མར་ མེ་ ཟད་སྣུམ་ ཐིགས་ བབས་ པ་ བཞིན་ གྱུར་ བས་ལུས་
ངག་ཡིད་གསུམ་གྱི་མུན་པ་ཐམས་ཅད་བསལ། ཡེ་ཤེས་ཀྱི་བདུད་རྩིས་ཁེངས་
པར་བསམས་ལ། དེ་ནས་ཡང་རང་གི་སྙིང་གའི་འཁོར་ལོ་འོད་དུ་གྱུར་པ་སྙིང་
གི་ཁོང་སེང་དུ་མར་མེ་འབར་བ་ལྟ་བུའི་འོད་ཀྱིས་དབུས་དང་ཕྱོགས་མཚམས་
བརྒྱད་དུ་བུག་པ་གཏོད་པ་ལས་འོད་འཕྲོས་པས་སྤྱི་པའི་ཧཱུྃ་ལ་ཕོག་བས་བདུད་
རྩིའི་རྒྱུན་བབས། བུག་པ་དགུ་ནས་མར་བྱུང་བས་སྙིང་གི་ནང་ཐམས་ཅད་
ཁེངས་པར་བསམས་ལ། བདེ་གསལ་མི་རྟོག་པའི་ངང་ལ་བཞག་གོ །གཉིས་
པ་ནི། སྲོད་ཀྱི་ཐུན་གྱི་རྗེས་ལ། ཐུགས་ཀའི་རལ་རིའི་དྷིལས་འོད་འཕྲོས་པས་
ཕྱི་སྣོད་ཀྱི་འཇིག་རྟེན་ལ་ཕོག་འོད་དུ་ཞུ་ནང་བཅུད་ཀྱི་སེམས་ཅན་ལ་ཐིམ། དེ་
ཡང་འོད་དུ་ཞུ་ནས་མདུན་གྱི་དབྱངས་ཅན་མར་ཐིམ། དེ་ཡང་འོད་དུ་ཞུ་ནས་
འཇམ་དཔལ་གྱི་ཐུགས་ཀར་ཐིམ། དེ་ཡང་རིམ་གྱིས་སྐུ་སྟོད་སྨད་ཐུགས་ཀའི་
འཁོར་ལོ། དེ་ རལ་ རི། དེ་བཱི དེ་དྷཱི༔ དྷཱི༔ འོད་དུ་ཞུ་ནས་ཐིག་ལེ་དམར་པོ་
ཅིག་ཏུ་གྱུར་པ་ལ་དལ་ཅིག་སེམས་གཏད། དེ་ནས་ཐིག་ལེ་ལས་ཐིག་ལེ་སྔོན་
པོ་གཅིག་ཆད་པས་གཉིས་སུ་གྱུར་པ་ལ་སེམས་གཏད། དེ་ནས་དེ་གཉིས་ཅུང་
ཟད་འགུལ་བར་བསམས་ལ་རྩ་བའི་སྔགས་བརྗོད་མ་ཐག་ཐིག་ལེ་དེ་གཉིས་
རྡོ་འཕངས་པ་ལྟར་ནམ་མཁར་ལར་ཐལ་མར་ཐལ་ཕར་ཐལ་ཚུར་ཐལ་སོང་
ནས་ནམ་མཁའ་དང་སེམས་ཅན་གྱིས་གར་ཁྱབ་ཏུ་སོང་བར་བསམས་ལ། རྩ་
-397-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བའི་སྔགས་ཅི་འགྲུབ་བརྗོད་ལ། ཉལ་བའི་དུས་སུ་ཐིག་ལེ་དེ་གཉིས་གཅིག་ཏུ་
གྱུར། དེ་ཡང་འོད་དུ་ཞུ་ནས་ནམ་མཁའ་ལ་ཐིམ་པས་སྣང་བ་ཐམས་ཅད་
དམར་ལམ་གྱིས་སོང་བར་བསམས་ལ་གང་དུ་ཡང་མི་རྟོག་པའི་ངང་ཕྱམ་གྱིས་
ཉལ་ལོ། །བསྡུས་ནས་བཞག་པ་ནི། ཡབ་ཡུམ་གང་རུང་གི་ཐུགས་ཀའི་ས་བོན་
ལ་དམིགས་ལ་རྩ་བའི་སྔགས་བཟླས་པས་ཆོས་ཐམས་ཅད་བརྗོད་དུ་མེད་པའི་
ངང་དུ་ཕྱམ་གྱིས་གྱུར་པར་བསམས་ལ་ཉལ་ལོ། །དེ་དག་གི་མཐར་དགེ་བ་མི་
དམིགས་པའི་ངང་ནས་བླ་ན་མེད་པའི་བྱང་ཆུབ་ཏུ་བསྔོའོ། །དེ་ལྟར་གྲངས་
ཀྱིས་བསྙེན་པ་འབུལ་ཕྲག་བདུན། དུས་ཀྱི་བསྙེན་པ་ཞག་ཉི་ཤུ་རྩ་གཅིག །
མཚན་མའི་བསྙེན་པ་འགྲུབ་པའི་རྟགས་མ་བྱུང་གི་བར་དུ་བྱའོ། །དེ་ལྟར་བྱས་
པས་བསྙེན་པ་འགྲུབ་པའི་རྟགས་གསུམ་ལས། རབ་མངོན་སུམ་དུ་འོང་བ་ནི།
ལྷུང་བཟེད་ཀྱི་རིལ་བུ་རྒྱལ་པོ་བཞིར་མཐོང་བ་དང་། དབྱངས་ཅན་མར་མཐོང་
བ་དང༌། ཉི་མ་ཟླ་བར་མཐོང་བ་དང་། འོད་དང་དུ་བར་མཐོང་བའོ། །འགྲང་
ལ་ཉམས་སྣང་དུ་དེ་དག་འབྱུང་བའོ། །ཐ་མ་ལ་རྨི་ལམ་དུ་འོད་ཆེན་པོ་དང༌།
དུ་བ་དང༌། རྡ་དང༌། དུང་དང༌། རོལ་མོའི་སྒྲ་དང༌། མེ་ཏོག་འཛུགས་པ་དང༌།
འབྲུ་བ་དང༌། ཞིང་རྨོ་བ་དང༌། སྣག་ཚ་འཐུང་བ་དང༌། གླུ་གར་བྱེད་བ་དང༌།
ཡི་གེ་འབྲི་ཀློག་དང༌། ཉི་ཟླ་ཤར་བ་ལ་སོགས་པའོ། །དེ་དག་གང་བྱུང་ཡང་
སྔར་བཤད་པའི་ཡོན་ཏན་དེ་དག་འབྱུང་ཞིང་གྲུབ་པའི་རྟགས་ཡིན་ནོ། །འདི་
ལྟར་སྒྲུབ་ པའི་ ཚེ་ རྫུན་ དང༌། ཤ་ཆང་ དང༌ ། སྒོག་ཙོང་དང༌། སྔོ་ངད་ དང༌།
འཁོན་དང༌། ཞེ་སྡང་དང༌། སྡིག་གྲོགས་དང་། མྱ་ངན་དྲག་པོ་བྱེད་པའི་སར་
འགྲོ་བ་དང་བྱེད་པ་དང༌། སྨྲེ་སྔགས་ལ་སོགས་པ་སེམས་ལ་གནོད་པ་སྟེ།
-398-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ། །
ལུས་སེམས་མི་གཙང་བ་དེ་དག་སྤངས་ལ་གཙང་སྦྲ་ཁོ་ན་གལ་ཆེའོ། །སྒྲུབ་
པའི་ལེའུ་སྟེག་གསུམ་པའོ།། །།
དེ་ལྟར་དུ་བསྒྲུབས་ཀྱང་རྟགས་མ་བྱུང་ན། དོན་བཞི་པ་སྤོབས་པའི་ཆོ་ག་
ནི། རང་ཉིད་དབྱངས་ཅན་མ་བསྒོམ་ཞིང་མདུན་དུ་འཇམ་དཔལ་བསྒོམས་ཏེ་
རང་གི་སྣང་བུག་གཡོན་ནས་མདུན་གྱི་གཡས་སུ་ཞུགས་ཏེ་འཁོར་བར་བསམ་
ཞིང་། འོད་ཀྱི་ཕྲེང་བ་ཡང་སྔ་མ་ལས་ལྡོག་པའི་ཚུལ་དུ་བྱས་ལ། ཨོ་དྷིཧཱིམ་
མེ་དཱི་པ་མཉྫ་ཤྲཱི་ཡུཾ་ཧཱིཔྲཛྙཱ་བནྡྷ་ནི་དྷིཧཱིསྭཱཧཱ། ཞེས་བཟླས་ཏེ་སྤྲོ་བསྡུ་སྔ་མ་
བཞིན་བྱས་ལ། འཁོར་ལོའི་ཡི་གེ་དང་རལ་གྲི་ཐུར་དུ་འཕྱང་བ་ལ་སེམས་
བཟུང་བ་བཟླས་ པས་ སྔར་ གྱི་རྟགས་ མི་འབྱུང་མི་ སྲིད་དོ། །རྟགས་བྱུང་བ་
དང་སྔ་མ་བཞིན་བསྒོམ་མོ། །སྤོགས་པའི་ལེའུ་སྟེ་བཞི་པའོ།། །།
དེ་ལྟར་སྒོམ་ཞིང་སྒྲུབ་པའི་དུས་སུ་རང་ཇི་ལྟར་འདོད་པའི་དངོས་གྲུབ་
འགྲུབ་པའི་ཁ་བསྒྱུར་ནི། བསྐྱེད་རྫོགས་རྣམས་སྒོམ་ཚུལ་སྔ་མ་བཞིན་བྱས་ཏེ།
སྔགས་དང་འོད་ཟེར་གྱི་ཕྲེང་བའི་འོད་ཀྱིས་འཆད་བ་དང་། རྩོད་པ་དང༌། རྩོམ་
པ་ལ་སོགས་པའི་ཤེས་རབ་གང་འདོད་ཀྱང་དེའི་དངོས་གྲུབ་སངས་རྒྱས་དང་
བྱང་ཆུབ་སེམས་དཔའ་ཉན་རང་ལ་སོགས་པའི་ཤེས་རབ་དེ་ཉིད་བསྡུས་ནས་
རང་གི་ལུས་ཁེངས་ཏེ་གང་འདོད་ པའི་ ཤེས་ རབ་དང་ལྡན་པར་བསམ། དེ་
བཞིན་དུ་དབང་དུ་བྱ་བ་ཕ་རོལ་གྱི་སེམས་དང༌། ངག་བརྐུ་བ་དང་འཕྲོག་པ་ལ་
སོགས་པ་འཆད་པར་འགྱུར་བ་དེ་དག་དེ་བཞིན་དུ་ཐོབ་པར་བསམས་ལ་བྱས་
པས་དེ་ཁོ་ན་བཞིན་དུ་འགྲུབ་པའོ། །ཁ་སྒྱུར་གྱི་ལེའུ་སྟེ་ལྔ་པའོ།། །།
དེ་ལྟར་ཇི་ལྟར་འདོད་པའི་དངོས་གྲུབ་ཀྱི་རྟགས་དང་ལྡན་པས་དེའི་སྤྱིན་
-399-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
སྲེག་བྱས་ལ་དངོས་གྲུབ་མྱུར་དུ་འགྲུབ་ཅིང་བརྟན་པར་བྱ་བ་ནི། གནས་དེ་
ཉིད་དུ་མཎྜལ་པདྨ་འདབ་བརྒྱད་བྲིས་པའི་སྟེང་དུ་ཤིང་བརྩེགས་ལ། གཡས་
སུ་བསྲེས་རྫས། ཡམ་ཤིང་སོར་བརྒྱད་པ། མེ་ཏོག །བདུག་སྤོས། མར་མེ། དྲི་
ཆབ། བཤོས་ གཙང་ ། ནས། གྲོ། འབྲས། མར་ཁུ་ དྭ་ ཆ། ཀུ་ ཤ་ བཞག །
གཡོན་དུ་མཆོད་པ་ལྔ་གཏོར་མ་དང་བཅས་བཞག་ནས། ཐབ་ཀྱི་ནང་དུ་མེ་
སྦྱར་ལ་འཇམ་དཔལ་ཡབ་ཡུམ་བསྐྱེད་ལ་ཡེ་ཤེས་པ་བཞུག །རིན་ཆེན་འབྱུང་
ལྡན་ གྱིས་དབུར་བརྒྱན། ཕྱག་དང་མཆོད་པ་མདོར་བསྡུས་ བྱས་ལ། བསྲེག་
རྫས་རྣམས་ཨོཾ་ཨཱཿཧཱུྃ་གསུམ་གྱིས་བདུད་རྩིར་བསམས་ལ་རྩ་བའི་སྔགས་སམ།
ཨོ་ ཧཱིནྡྷདྷིམཾསྭཱཧཱ། བདག་ གི་ པྲཛྙཱ་ པུཎྞཾ་ ཀུ་ རུ་ སྭཱཧཱ། ཞེས་ པས་ རེ་ རེ་ བཞིན་
དབུལ། འབུལ་བ་རྣམས་རྫོགས་པ་དང་གཏོར་མ་བཏད་ལ། བསྟོད་པ་བྱས་ཏེ་
འདོད་པའི་དོན་ལ་གསོལ་བ་བཏབ་ནས། ཡེ་ཤེས་པ་གཤེགས་པ་ནི། ཨོཾ།
ཁྱེད་ ཀྱིས་ སེམས་ ཅན་ དོན་ ཀུན་ མཛོད། །རྗེས་སུ་མཐུན་ པའི་ དངོས་གྲུབ་
སྩོལ། །སངས་རྒྱས་ཡུལ་དུ་གཤེགས་ནས་ཀྱང༌། །སླར་ཡང་འབྱོན་པར་མཛད་
དུ་གསོལ། །ཞེས་བརྗོད། དམ་ཚིག་པ་བདག་ལ་བསྡུས་ནས་ལས་ཀྱི་རྗེས་མི་
མངོན་པར་བྱ་ཞིང་། ཐལ་བ་རི་རྩེ་འམ་ཆུ་ཀླུང་ཆེན་པོར་དོར་བས་ཤེས་རབ་
ཆེན་པོ་འཕེལ་ཞིང་རྒྱས་པར་འགྱུར་རོ། །སྦྱིན་སྲེག་གི་གྲངས་ནི་སྟོང་ཕྲག་
བདུན་ནོ། །སྦྱིན་སྲེག་གི་ལེའུ་སྟེ་དྲུག་པའོ།། །།
དེ་ནས་ལས་ཚོགས་ཀྱི་རིམ་པ་ལ། རིལ་བུ་བཟའ་བ། ཚེ་དང་འབྱོར་པ་སྤེལ་བ།
གཏོར་མ ། དབང་དུ་བསྡུ་པ། ངག་ བསྡུ་བ། མངོན་ཤེས་སྒྲུབ་ པ། རིག་ པ་ འཛིན་ པ།
ཞལ་ལ་བལྟ་བ་དང་བརྒྱད་ལས། དང་པོ་ནི། དེ་ལྟར་བསྒྲུབས་པའི་རྟགས་
-400-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།
རྣམས་རྫོགས་ཤིང་སྦྱིན་སྲེག་བྱས་པའི་ རྗེས་ལ། མདུན་ གྱི་ རིལ་བུ་རྣམས་
བཟའ་བའི་ལས་ཚོགས་ནི། སྒྲུབ་པ་དང་སྦྱིན་སྲེག་ཐོན་པའི་ནངས་པར་མདུན་
གྱི་དབྱངས་ཅན་མ་ལ་སངས་རྒྱས་དང་བྱང་ཆུབ་སེམས་དཔའ་བསྐོར་བ་རྣམས་
འོད་དུ་ཞུ་ནས་རིལ་བུའི་རང་བཞིན་དུ་བསམ་པ་ལས་འོད་འཕྲོས་པས་ཕྱོགས་
བཅུའི་ཚེ་དང་དཔལ་འབྱོར་དང༌། གཟི་བརྗིད་དང་། ཁྱད་པར་དུ་གང་འདོད་
པའི་དངོས་གྲུབ་ཤེས་རབ་དག་བསྡུས་ནས་དེ་ལ་ཐིམ་པས་ཚེ་དང་བཀྲག་དང་
གཟི་བརྗིད་རྒྱས་པར་འདོད་ན། རིལ་བུ་རྣམས་ཡེ་ཤེས་ཀྱི་བདུད་རྩི་ཁ་དོག་ལྔ་
དང་ལྡན་པར་བསམས་ལ། འཁོར་ལོས་དྲིལ་ལ་མགུལ་དུ་བཅངས་ནས་ཞག་
ཉི་ཤུ་རྩ་གཅིག་གི་ཉི་མ་རྩེ་ཤར་བ་རིལ་བུ་དེ་རྣམས་ཀྱི་ནང་ནས་རིལ་བུ་ལྔ་ལྔ་
བདུད་རྩི་བསམས་ཏེ། རང་ཉིད་འཇམ་དཔལ་དུ་མོས་པས་ཁོང་དུ་མིད་པས་ཚེ་
དང་བཀྲག་དང་གཟི་བརྗིད་རྒྱས་པར་བསམས་ལ། ལྷག་མ་བརྒྱད་སྒྲུབ་པའི་
དངོས་གྲུབ་ཀྱི་རྟེན་དུ་ལུས་དང་མི་འབྲལ་བར་བཅང་ངོ༌། །དེ་བཞིན་དུ་འཆད་
པ་ལ་དཔལ་བེའུ་དང༌། རྩོད་པ་་ ལ་ རལ་གྲི་དང༌། རྩོམ་པ་ལ་པདྨ་དཀར་པོ་
དང༌། གྲགས་པ་ཕུན་སུམ་ཚོགས་པ་ལ་དུང་དང༌། འབྱོར་པ་རྒྱས་པར་འདོད་
པ་ལ་ ཡིད་བཞིན་ནོར་ བུ་ དང༌། འགྲོ་བ་དབང་དུ་བསྡུ་བ་ལ་ལི་ ཁྲི་ དང༌ །
བསམ་པ་ཐམས་ཅད་འགྲུབ་པར་འདོད་པ་ལ་བུམ་པ་བཟང་པོར་བསམས་ལ་
བཟའོ། །དེས་ནི་ ཇི་ལྟར་འདོད་ པའི་དོན་ཡིད་ བཞིན་དུ་འགྲུབ་ པར་ འགྱུར་
རོ། །དེ་རྣམས་ལྷག་མ་བརྒྱད་ནི་རྟེན་དུ་བྱས་ཏེ་བཅངས་ལ། ཕྱིས་སྒྲུབ་པ་བྱེད་
ནའང་དེའི་གསེབ་ཏུ་བཏགས་པས་ཉིས་འགྱུར་གྱིས་འགྲུབ་ཐག་ཉེ་ཞིང་བྱིན་པ་
ཆེ་བ་ཡིན་ནོ། རིལ་བུ་བཟའ་བའི་ལས་ཚོགས་སོ། །
-401-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གཉིས་པ་ཚེ་དང་འབྱོར་བ་སྤེལ་བ་ནི། གོང་གི་རིལ་བུ་དེ་རྣམས་སྒྲུབ་
དུས་ནས་ཚེ་དང་འབྱོར་པ་ཐམས་ཅད་བསྡུས་ཏེ་རིལ་བུར་ཐིམ་པར་བསམས་
ལ། ཞག་ཉེར་གཅིག་ཏུ་བསྒྲུབས་ནས་ཁྱད་པར་རིལ་བུ་རྣམས་སེར་པོས་ཁ་
བསྒྱུར་ཞིང༌། ལྷ་ཡབ་ཡུམ་གཉིས་ཀའང་སེར་པོ་བསམས་ནས་བསྒྲུབས་ཐོན་
པ་དང་རིལ་བུ་སྔ་མ་བཞིན་ཟོས་ན་ཚེ་ཉི་ཟླ་དང་མཉམ་ཞིང་འབྱོར་པ་རྒྱལ་པོ་
དང་འདྲ་བར་འགྱུར་རོ། །ཚེ་དང་འབྱོར་པ་སྤེལ་པའི་ལས་ཚོགས་སོ། །
གསུམ་པ་གཏོར་མ་ནི། གོང་གི་སྒྲུབ་པའི་ཐུན་མཚམས་དང་དུས་རྒྱུན་དུ་
མ་ཆགས་པར་ཕྱག་ལེན་དུ་མཛད་བདེའི་མན་ངག་ནི། རིན་པོ་ཆེ་ལ་སོགས་
པའི་སྣོད་གཙང་མར་དཀར་གསུམ་མངར་གསུམ་དྲི་བཟང་སྨན་འབྲུ་ལ་སོགས་
པ་བླུགས་ཏེ། སྭ་བྷ་ཝས་སྟོང་པར་བསམས་པའི་ངང་ལས། ཧཱུྃ་ལས་རིན་པོ་
ཆེའི་སྣོད་ཡངས་ཤིང་རྒྱ་ཆེ་བའི་ནང་དུ་ཨོཾ་ཨཱ༔ཧཱུྃ་གསུམ་ཡོངས་སུ་གྱུར་པ་ལས་
བདུད་རྩིའི་རྒྱ་མཚོ་ནམ་མཁའ་དང་མཉམ་པའི་ནང་དུ་གང་ལ་ཅི་དགོས་པའི་
ཡོ་བྱད་ལྷ་དང་མིའི་ཕུན་སུམ་ཚོགས་པ་ཐམས་ཅད་བསམས་ལ། ཨོཾ་ཨཱ༔ཧཱུྃ།
གསུམ་གྱིས་བྱིན་གྱིས་བརླབས་ཏེ། མདུན་གྱི་ནམ་མཁར་པདྨའི་འདབ་མ་
མཐོང་དམན་སུམ་རིམ་དུ་ཡོད་པའི་སྟེང་གི་ནམ་མཁར་ལ་བླ་མ། དབུས་ཀྱི་ལྟེ་
བར་ཡི་དམ། འདབ་མ་བརྒྱད་པའི་དང་པོ་ལ་སངས་རྒྱས། བར་པ་ལ་བྱང་
ཆུབ་སེམས་དཔའ། ཐ་མ་ལ་སྲུང་མ་དམ་ཚིག་ཅན་དང་འགྲོ་བ་རིགས་དྲུག་
སྲིད་པ་བར་མ་དོའི་སེམས་ཅན་སྐྱེ་བ་བཞི་རང་བཅས་པ་རྣམས་བསམས་ལ།
རང་གི་སྙིང་ག་ནས་བྷི༔ལས་འོད་འཕྲོས་པས་དེ་ཁོ་ན་འདྲ་བའི་ཡེ་ཤེས་པ་བྱོན་
ནས་དེ་རྣམས་ལ་སོ་སོར་ཐིམ་པས་བསམས་ལ། རྩ་སྔགས་ཀྱི་མཐར་ཨི་དཾ་ཧྲི་
-402-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།
ཏྱཱ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི་བཏགས་ལ་ལྔའམ་བདུན་གྱིས་ཕུལ་བས། དེ་དག་
གི་ཞལ་ནས་ལྗགས་རྡོ་རྗེའི་སྦུ་གུ་ཅན་ལས་འོད་བྱུང་གཏོར་མ་ལ་གསོལ་ཞིང་
ཉེ་བར་མཁོ་བའི་དངོས་པོ་བསྣམས་པར་བསམས་ལ། བསྟོད་པས་བསྟོད་ནས་
མཉེས་པ་ལ་བཟང་པོ་པར་གསོལ་ཏེ། ཡེ་ཤེས་པ་དང་འཇིག་རྟེན་པའི་འཁོར་
རྣམས་གཤེགས་པར་བསམ་ཞིང༌། འཇིག་རྟེན་ལས་འདས་པའི་དམ་ཚིག་པ་
རྣམས་རང་ལ་བསྡུས་ལ་མི་དམིགས་པའི་ངང་ལ་དར་ཅིག་བཞག་ནས་བསྔོ་བ་
བྱ། དེས་ནི་དངོས་གྲུབ་ཉེ་ཞིང་བར་ཆད་ཀྱིས་མི་ཚུགས་པ་ཡིན་ནོ། །གཏོར་
མའི་ལས་ཚོགས་སོ། །
བཞི་པ་དབང་དུ་བྱ་བ་ལ། འགྲོ་བ་ཕལ་པ་དབང་བསྡུ་བ་དང༌། མཆོག་
དབང་དུ་བསྡུ་བའོ། །དང་པོ་ལ་གཉིས་ལས། འགྲོ་བ་སྤྱི་དབང་དུ་བྱ་བ་ནི།
སྔར་གྱི་རྫས་བཅུ་གཉིས་ཀྱི་སྟེང་དུ་ལི་ཁྲི་དང༌། སེང་ལྡེང་སིནྡྷ་ར་རྣམས་སྦྱར་
ལ་རྒྱ་སྐྱེགས་ཀྱིས་ཁབ་བསྒྱུར་ལ། སྔར་གྱི་འཁོར་ལོ་ལ་འགྲོ་བ་ཐམས་ཅད་
དབང་དུ་སྡུས་ཤིག་གི་སྤེལ་ཚིག་བྲིས་པར་བསྡུས་ལ། ལྷ་རྣམས་དམར་པོར་
གསལ་ བཏབ་ ནས་སྔ་ མ་ བཞིན་ སྒྲུབ་ ཅིང་ ཁྱད་ པར་ དུ་ མདུན་ གྱི་ རིལ་
བུ་དབྱངས་ཅན་མ་དམར་མོར་བསམ་པའི་ཐུགས་ཀའི་རལ་གྲི་དང་ཧྲིལས་
འོད་ཟེར་འཕྲོས་པས། ལྷ་དང་ཀླུ་དང་གནོད་སྦྱིན་དང་དྲི་ཟ་དང་སྣོད་བཅུད་
ཐམས་ཅད་ལ་ཕོག །འོད་དུ་ཞུ་རིལ་བུ་ལ་ཐིམ་པར་བསམ་ཞིང༌། ཨོཾ་ཧཱིཝིདྷིམ་
མེ་དཱི་པ་མཛྙཱ་ཤཱི་མཱིཙཧཱིཤྲཱི་སེང་ཧོ་ཥམ་པ་ཏ་མཉྫ་བི་ལོ་ཀ་སརྦ་པ་ཤཾ་ཀུ་རུ་སྭཱཧཱ།
ཞེས་ཁྲི་ཕྲག་གཅིག་ཏུ་བཟླས་པས་རིལ་བུ་ལས་འོད་དང༌། རླངས་པ་དང་། མེ་
ཏོག་གི་ཆར་བྱུང་ན་འགྲུབ་པ་རབ། རྨི་ལམ་དུ་བྱུང་ན་འབྲིང་། ཐ་མ་ཡང་ཕ་
-403-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རོལ་སྙིང་ལ་དུང་དུང་པ་བྱུང་ན་རིལ་བུ་འཁོར་ལོས་དྲི་བ་སྔ་མ་བཞིན་མགུལ་
དུ་བཏགས་ཏེ་ཕུད་ཁ་ཅིག་བཟའ། ཁ་ཅིག་བཅད། གཞན་རྣམས་རྒྱལ་པོའི་ཕོ་
བྲང་ངམ། །གླིང་ངམ་། ལམ་གྱི་བཞི་མདོའམ། ཚོང་དུས་སམ། མདོར་ན་མི་
མང་པོ་འདུ་བའི་སར་བ་དམར་སེར་གྱི་ལྕི་བ་དང་བསྲེས་ལ་དུད་པ་བཏང་ན་དེ་
ཐམས་ཅད་དབང་དུ་འགྱུར་རོ། ། །
གཉིས་པ་བྱེ་ བྲག་སྐྱེས་པ་བུད་མེད་དབང་དུ་བྱ་བ་ལ། སྔར་གྱི་རྫས་
རྣམས་ཀྱི་སྟེང་དུ་པདྨ་རཀྟ་དང་གི་ཝཾ་བསྲེས་ལ་རིལ་བུ་དམར་པོ་བྱ། འཁོར་ལོ་
ལ་ཡང་དེ་དང་མཐུན་པར་བྲིས་ལ་རིལ་བུ་དྲིལ་ནས་མདུན་དུ་བཞག་ལ། རང་
ཉིད་འཇམ་དཔལ་དང་དབྱངས་ཅན་མར་བསྐྱེད་པ་གཉིས་ལས། ཕོ་དབང་དུ་
བྱེད་ན་རང་ཉིད་དབྱངས་ཅན། མདུན་གྱི་རིལ་བུ་འཇམ་དཔལ་དུ་བསྐྱེད་ལ་ཡེ་
ཤེས་པ་བཅུག་པའི་འོད་ཟེར་གྱིས་བསྒྲུབ་བྱའི་རྣམ་ཤེས་བཀུག་ནས་རིལ་བུར་
བསམ་ཞིང༌། མོ་དབང་དུ་བྱེད་ན་དེ་ལས་ལྡོག་པས་བསྒྲུབ་བྱ་མོའི་རྣམ་ཤེས་
རང་དང་མདུན་གྱི་ལྷའི་འོད་ཟེར་གྱིས་བཀུག་པ་བདག་ལ་ཆགས་བཞིན་དུ་
རིལ་བུ་ལ་ཐིམ་པར་བསམས་ལ། རྩ་སྔགས་ཀྱི་སྤེལ་ཚིག་ཏུ་ཆེ་གེ་བ་ཤཾ་ཀུ་རུ་
ཧོབཏགས་བཟླས་ཏེ་རྟགས་བྱུང་བ་དང་སྔ་མ་བཞིན་རང་བཟའ་ཞིང་བཅང་།
ཕ་རོལ་པོ་དེ་ཉིད་ཀྱི་གོས་སམ་བཟའ་བཏུང་ལ་བྱུགས་ཏེ་བྱིན་ན་གང་དབང་དུ་
བྱ་བ་དེ་འགྲུབ་པར་འགྱུར་རོ། །དེ་བཞིན་དུ་འབངས་ལ་ཚབ་གསུམ། སྐྱེས་པ་
ལ་གུར་གུམ། བུད་མེད་ལ་ཟླ་བའི་ཁུ་བ། མི་ཕལ་པ་ལ་སེར་ལྡེང་སྦྱར་ལ་
བསྒྲུབ་ན་ཇི་ལྟར་འདོད་པ་དེ་དབང་དུ་འགྱུར་རོ། །
གཉིས་པ་མཆོག་དབང་དུ་བསྡུ་བ་ནི། སྔར་གྱི་རྫས་བཅུ་གཉིས་པོའི་སྟེང་
404-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།
དུ། རྒྱལ་པོ་ལ་ལྕགས་ཕྱེ། བཙུན་མོ་ལ་ གི་ཝཾ། བློན་པོ་ལ་མགྲོན་བུ། དགེ་
བའི་བཤེས་གཉེན་ལ་རིན་པོ་ཆེ། སྨན་པ་ལ་ཨ་རུ་ར་མ་ཆུ་སྙུང་བཏང་ལ་སྔ་མ་
བཞིན་སོ་སོའི་མིང་སྤེལ་ཏེ་བསྒྲུབས་པའི་རིལ་བུ་དེ་དག་ལ་བྱུང་པ འམ།
བཟའ་བཏུང་དུ་སྦྱར་བ་འམ། དུད་པ་བཏང་ཞིང༌། རང་གི་དཔྲལ་བར་ཐིག་ལེ་
བྱས་ལ་བསྒྲུབ་བྱ་ལ་བལྟས་ན་དེ་ཉིད་དབང་དུ་འགྱུར་རོ། །དབང་དུ་བསྡུ་བའི་
ལས་ཚོགས་སོ། ། །
ལྔ་པ་ངག་བསྡུ་བ་ནི། པཎྜི་ཏའམ། དགེ་བའི་བཤེས་སམ་སྔགས་པ་ནུས་
པ་ཅན་ནམ། རིགས་ཀྱི་གཙོ་བོ་དྲན་པ་ཅན་ནམ། བསྒྲུབ་བྱ་ཤེས་རབ་ཅན་
ནམ། ཤགས་སམ། རྩོད་པ་དྲག་པོས་རྒོལ་བ་རྣམས་ལ་བྱ་སྟེ། དེ་ཡང་ངག་རྐུ་
བ་དང་འཕྲོག་པ་གཉིས་ལས། པཎྜི་ཏའམ་དགེ་བའི་བཤེས་གཉེན་ལ་སོགས་
པ་ཡུལ་མཆོག་རྣམས་ཀྱི་ངག་བརྐུ་བར་བྱ་སྟེ། དེ་ཡང་བསྒྲུབ་བྱ་དེའི་ལྕེ་ཡི་སྟེང་
ན་པདྨ་དམར་པོ་འདབ་མ་བརྒྱད་པ་ཁ་ཐུར་དུ་ལྟ་བ་དང་། སྙིང་གི་ནང་དུ་པདྨ་
དམར་པོ་འདབ་མ་བརྒྱད་པ་ཁ་གྱེན་དུ་བསྟན་པ་གཉིས་ཁ་སྦྱོར་གྱི་ནང་དུ། ཁོ་
ཡི་རྣམ་པར་ཤེས་པ་དང་ཤེས་རབ་ཀྱི་ངོ་བོ་ཨཱ་ལི་དམར་པོ་དང་ཀཱ་ལི་དཀར་
པོས་མེར་གྱིས་ཁེངས་པ་ལ། རང་གི་སྙིང་ཀའི་དྷིལས་འོད་འཕྲོས་པས་ཕྱོགས་
བཅུའི་སངས་རྒྱས་ལ་སོགས་པའི་ཤེས་རབ་ཐམས་ཅད་བསྡུས་ནས་དེ་ལ་ཐིམ་
པས་བསྒྲུབ་བྱ་དེ་ཤེས་རབ་དང་ལྡན་པར་བསམ། དེ་ནས་རང་གི་སྙིང་གའི་
དྷིལས་རྣམ་ཤེས་ཀྱི་བུང་བ་དམར་པོ་གྲངས་མེད་པ་འཕྲོས་ནས་བསྒྲུབ་བྱའི་
ཁོང་པར་སོང་ནས་ཨཱ་ལི་ཀཱ་ལི་རྣམས་སོ་སོ་ཁྱེར་ནས་རང་གི་སྙིང་ཁ་དང་ལྕེ་ཡི་
སྟེང་དུ་ཐིམ་པར་བསམ་ཞིང་། རྩ་སྔགས་ཀྱི་མཐར་ཆེ་གེ་མོའི་ངག་བྷི་ཤི་ཀུ་རུ་
-405-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ཧོཞེས་བརྒྱ་རྩ་བརྒྱད་ལ་སོགས་པ་བཟླས་ལ། ཁོ་ཡི་སྙིང་དང་ལྕེའི་པདྨ་རང་
གི་སྙིང་དང་ལྕེ་ཡི་པདྨ་ལ་ཐིམ་པས། རང་གི་སྙིང་ཀར་འཇམ་དཔལ་དང་ལྕེ་
སྟེང་དུ་དབྱངས་ཅན་མའི་འཁོར་ལོ་གསལ་བཏབ་ལ་སྔགས་བཟླས་པས། ཁོ་
ཡི་དྲན་པ་དང་ཤེས་རབ་ཉམས་ནས་རང་ལ་རྒྱས་པར་འགྱུར་རོ། །ངག་འཕྲོག་
པ་ནི། གཙོ་བོའི་རྩོད་བ་དང་ཤག་འགྲན་པའི་ཟླ་ལ་སོགས་པ་རང་བས་ཡུལ་
དམན་པ་རྣམས་ལ་བྱ་སྟེ། དེ་ཡང་བསྒྲུབ་བྱ་དེ་ཡི་ལུས་ཀྱི་ནང་ན་རྩ་ཨ་ཝ་དྷཱ་ཏི་
རྒྱུ་མ་ཕུས་བཏབ་པ་དྲང་པོར་གྱེན་དུ་ལངས་པ་ལྟ་བུའི་མར་སྣ་གསང་གནས་
དང་ཡར་སྣ་སྨིན་མཚམས་ལ་ཐུག་པའི་ནང་དུ་ཤེས་རབ་ཀྱི་ངོ་བོ་ཁོ་ཡི་རྣམ་
ཤེས་ཨ་དཀར་པོས་ཐག་གིས་གང་བའི་སྨིན་མཚམས་སུ་བུག་པ་གྲུ་གསུམ་ལ་
རྩ་དེའི་ཁ་བསྟན་ནས་ཨ་རྣམས་དཀར་ཉུག་ཉུག་ཡོད་པར་བསམ། དེ་ནས་རང་
གི་ཐུགས་ཀའི་དྷི༔ལས་འོད་དམར་པོ་འཕྲོས་པས་ཁོ་ཡི་སྨིན་མཚམས་ཀྱི་བུག་
པའི་ཨ་རྣམས་ལ་ཕོག །ཨ་རྣམས་རིམ་པས་ཚུར་དྲངས་ཏེ་རང་གི་ཁོང་པར་
ཐིམ་པས་འཕྲལ་ལ་ཤེས་རབ་ཀྱིས་གང་ཞིང་། ཁོ་ཡི་ཤེས་རབ་འཕྲལ་ལ་ཟད་
དེ་སྟོང་སངས་སོང་བར་བསམ་ཞིང་སྔར་གྱི་སྔགས་བཟླས་ཏེ། མཐར་ཁོ་ཡི་
ལུས་སྟོང་པར་སོང་། རང་གི་ལུས་གང་ནས་ཤེས་རབ་རྒྱས་པར་བསམས་ལ།
ཁོ་ཡི་དྲན་པ་ཉམས་ཤིང་རང་གི་དྲན་པ་སྔོན་ལས་ཁྱད་པར་དུ་འཕགསཔ་ཐོབ་
པར་ འགྱུར་ རོ། །སླར་ ཡང་ བླ་ མ་ དམ་ པ་ ལས་ བརྒྱུདཔའི་ གདམས་ པ་ནི།
བསྒྲུབ་བྱ་ཕ་རོལ་པོ་ཤེས་རབ་དང་ལྡན་པ་རྣམས་ཀྱི་སྙིང་གར་པདྨའི་སྡོང་པོ་
འདབ་མ་རྒྱས་པའི་སྟེང་དུ་རྣམ་ཤེས་ཀྱི་ངོ་བོ་ཨཱ་ལི་ཀཱ་ལི་རེ་བསམས་ལ། རང་
གི་སྙིང་ཀར་འཇམ་དཔལ་གྱི་རལ་གྲིའི་དྷི༔ལས་རྣམ་ཤེས་ཀྱི་བུང་བ་མང་པོ་
-406-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ།
འཕྲོས་པས་ཁོ་ཡི་ཁོང་པར་ཞུགས་ནས་ཡི་གེ་རྣམས་བསྡུས་ཏེ་རང་གི་ཁོང་པར་
ཐིམ། ཡང་བུང་བ་རྣམས་ཁོ་ཡི་ཁོག་པར་སོང་བས་པདྨ་རྣམས་ཀྱི་བཅུད་དང་
བཀྲག་དང་གཟི་མདངས་ཐམས་ཅད་འཇིབས། རང་གི་ཁོང་པའི་དྷིལ་ཐིམ་
པས་ཤེས་རབ་དང་བཀྲག་མདངས་གཟི་བརྗིད་རྒྱས། ཡང་དེ་བཞིན་དུ་ཡང་
ནས་ཡང་དུ་བསམ་པའི་མཐར་ཁོ་ཡི་ཁོང་པའི་པད་སྡོད་རྙིངས་ཤིང་ནུས་པ་
མེད་ལ། རང་གི་སྙིང་གའི་དྷིདང་འཁོར་ལོའི་བཀྲག་མདངས་རྒྱས་ཤིང་ནུས་
པ་དང་ལྡན་པར་བསམས་ནས་སྔགས་བཟླས་ན་གཞན་གྱི་ཤེས་རབ་དང་གཟི་
བརྗིད་ཚེ་དང་བསོད་ནམས་ཐམས་ཅད་རང་ལ་འཕོ་བར་འགྱུར་རོ། །འདི་ནི་
ཤིན་ཏུ་གསང་བའི་མན་ངག་ཕྱི་རབས་ཀྱི་དོན་དུ་ཡི་གེར་བཀོད་པའོ། །དབང་
དུ་བྱ་བའི་ཁྱད་པར་ལས་ཤེས་རབ་རྒྱས་པར་བྱེད་པ་སྟེ། ངག་བསྡུ་བའི་ལས་
ཚོགས་སོ། །
དྲུག་པ་མངོན་ཤེས་སྒྲུབ་པ་ནི། ལྷུང་བཟེད་ཀྱི་འཁོར་ལོའི་ནང་དུ་སྔར་གྱི་
སྨན་རྣམས་ཀྱི་སྟེང་དུ་མུ་ཏིག་དམར་པོ་དང་ཀ་ར་སྦྱར་བའི་རིལ་བུ་བྱས་ལ།
འཇམ་དཔལ་དང་དབྱངས་ཅན་མའི་སྒོམ་རིམ་སྔར་བཞིན་བྱེད་ཅིང་། ཨོཾ་ཧཱིདྷི
མ་མེ་དཱི་པ་མཉྫབི་མཱུཧཱིཔྲཛཱ་ཏུ་ནི་ཧཱི ཝཱ་ཀཱི་ཤྭ་རི་མཱུ་ཞེས་ཁྲི་ཕྲག་གཅིག་
བཟླས་ལ། ཕྱིས་ཉི་ཟླ་གཟས་འཛིན་པའི་ཚེ་དེ་བཞིན་དུ་བསྒྲུབས་ཏེ་ཟོས་ན་
མངོན་པར་ཤེས་པ་དྲུག་ཁྲི་དང་ལྡན་པར་འགྱུར་རོ། །འདིར་གཞུང་ཁ་ཅིག་
ལས་མུ་ཏིག་དམར་པོ། ཨ་ག་རུ་ནག་པོ། སྤང་སྤོས། ཀ་ར་རྣམས་བ་དམར་
སྐྱའི་འོ་མས་རིལ་བུ་བྱས་ཏེ་སྔ་མ་བཞི་སྒོམ་བཟླས་བྱས་ནས། ཉི་ཟླ་གཟའ་
ཟིན་པའི་ཉིན་པར་རིལ་བུ་ཟོས་ན་མངོན་པར་ཤེས་པ་འགྲུབ་པར་འགྱུར་རོ། །
-407-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཞེས་བཀོད་པ་རང་སྣང་ངོ༌། །མངོན་པར་ཤེས་པ་སྒྲུབ་པའི་ལས་ཚོགས་སོ། །
བདུན་པ་རིག་པ་སྒྲུབ་པ་ནི། སྔར་བཤད་པའི་རིམ་པས་སྒྲུབ་ཅིང་། ན་མོ་
མཉྫཤྲཱི་ཀུ་མཱ་ར་བྷུ་ཏཱ་ཡ། ཏདྱ་ཐཱ། ཨོཾ་ཨ་ར་ཛེ་བི་ར་ཛེ། ཤུདྡྷེ་ཤུདྡྷེ། བི་ཤུདྡྷེ་བི་
ཤུདྡྷེ། ཤོ་དྷ་ནི་ཤོ་དྷ་ནི། བི་ཤོ་དྷ་ནི་བི་ཤོ་དྷ་ནི། ཨ་མ་ལེ། བི་མ་ལེ། ཛ་ ཡ་
བ་ཏི། རུ་རུ་ཙ་ལེ་ཧཱུཾ་ཧཱུཾ་ཧཱུཾ་ཕཊ་ཕཊ་ཕཊ་སྭཱཧཱ། འབུམ་ཕྲག་གཅིག་བཟླས་ན་
མཁས་ པར་ འགྱུར་རོ། །གཉིས་བཟླས་ན་ རིག་ པ་ འཛིན་ པར་འགྱུར་རོ། །
གསུམ་བཟླས་ན་འཇམ་དཔལ་གྱི་ཞལ་མཐོང་བར་འགྱུར་རོ། །བཅངས་པ་
ཙམ་གྱིས་སྐྱེ་བ་དྲན་པར་འགྱུར་རོ། །གལ་ཏེ་འཚམས་མེད་པ་ལ་སྤྱོད་པ་ཡིན་
ཡང་དེ་ལྟར་སྦྱོར་བ་ཉིད་གུས་པས་བསྒྲུབ་ན་དེ་དག་གི་མཐའ་བདག་གིས་
རྫོགས་པར་བགྱིའོ། །གལ་ཏེ་དེ་ལྟར་མ་བགྱིས་ན་བདག་གིས་སངས་རྒྱས་
བཅོམ་ལྡན་འདས་རྣམས་བསླུས་པར་འགྱུར་རོ། །ཞེས་ཞལ་གྱིས་བཞེས་ཤིང་
ཡི་དམ་དུ་མཛད་པའོ། །ཁ་ཅིག་ནི་བཟླས་པ་ཙམ་གྱིས་འགྲུབ་ཅེས་འདོད་
ཀྱང༌། བདག་གི་ལམ་ནི་སྒྲུབ་པ་དང་འབྲེལ་དགོས་ཞེས་བཞེད་དོ། །གཞན་
ཡང་སྔར་གྱི་རྫས་བཅུ་གཉིས་པོའི་སྟེང་དུ་རྟའི་མགྲིན་པའི་ཤ་བཏང་ནས་སྔར་
བཞིན་བསྒྲུབ་ན་རྐང་མགྱོགས་འགྲུབ་པར་འགྱུར་རོ། །འུག་པ་མཐིལ་རིལ་གྱི་
མིག་འབྲས་བཏང་ནས་འོག་གི་གཏོར་མཐོང་བ་དང་མིག་རྣོ་བར་འགྱུར་རོ། །
ཕུག་རོན་བྱ་རྒོད་འདབ་ཆགས་ཀྱི་མཁྲིས་པ་བཏང་ན་མངོན་ཤེས་འགྲུབ་པར་
འགྱུར་རོ། །སྔགས་ཀྱི་ཤམ་བུ་ནི་ཇི་ལྟར་འདོད་པ་དེ་ཉིད་སྤེལ་ལོ། །རིག་པ་
སྒྲུབ་ པའི་ ལས་ ཚོགས་སོ། །འཇམ་དཔལ་ གྱི་ ཞལ་ ལྟ་བ་ནི། སྔར་ གྱི་ རྫས་
རྣམས་ཀྱི་སྟེང་དུ་ག་བུར་དང་གི་ཝཾ་བསྲེག་པའི་རིལ་བུ་བྱས་ལ་སྔ་མ་བཞིན་
-408-



འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ། །
བསྒོམ་ཞིང་། ཨོཾ་ཧཱིདྡྷིམ་མེ་དཱི་པཾ་མཉྫ་ཤཱི་མཱི༔ཧཱིཔྲ་ཛཱ་བནྡྷ་ནི་ཧཱིདྷིསྭཱ་ཧཱ། ན་མོ་
མཉྫའི་སིདྷ་ནི་ཡ་མཱནྟ་ཀ་ནི་ཧཱུྃ་ཕཊ། ཅེས་ཁྲི་ཕྲག་གཅིག་བཟླསཔའི་རིལ་བུ་ཆུ་
གཙང་མ་དང་བསྲེས་ལ་ རང་འཇམ་དཔལ་དུ་བསམ་པའི་ལག་མཐིལ་དུ་
བླུགས་ཏེ་སྔགས་བརྒྱ་རྩ་བརྒྱད་བཟླས་ཏེ་མིག་ལ་བྱུག་ན་འཇམ་དཔལ་མཐོང་
བར་འགྱུར་རོ། །གཞུང་ཁ་ཅིག་ལས་ག་བུར་གྱི་ཝཾ་བསྲེས་པའི་ཆུ་ལག་མཐིལ་
གཡོན་དུ་བླུགས་ལ། རང་འཇམ་དཔལ་དུ་མོས་པས་སྔགས་བཟླས་ཏེ་མིག་ལ་
བྱུགས་པས་ཞལ་མཐོང་བར་འགྱུར་རོ་ཞེས་བཀོད་པར་སྣང་ངོ༌། །བདག་གི་བླ་
མས་ནི་སྔ་མ་བཞིན་མཛད་པས་ཞལ་མཐོང་བ་ཉིད་ཡིན་ནོ། །ཞལ་ལྟ་བུའི་
ལས་ཆོགས་སོ། །ལས་ཚོགས་ཀྱི་ལེའུ་སྟེ་བདུན་པའོ།། །།
དེ་ ལྟར་ རྗེ་བཙུན་ འཇམ་ པའི་དཔལ་ནི་ལེགས་པར་སྒྲུབ་པའི་བསོད་
ནམས་གང༌། །སྟོན་མཁའ་ཡིད་མཁའི་དྲི་མ་མེད་ལ་མཚན་དཔེའི་འོད་རབ་
གསལ་བའི་སྐུ། །མཛད་པའི་ཟེར་བས་རྣམ་རོལ་ རབ་བརྟན་ གདུལ་ བྱའི་
འཇིག་རྟེན་འགེངས་པ་ཡིས། །མ་ལུས་བདེ་འབྱུང་གེ་སར་འཛུམ་པས་འགྲོ་
བའི་བསམ་པ་འགྲུབ་པར་ཤོག །ཚུལ་འདི་ གངས་ རིའི་ ཁྲོད་ཀྱི་སྙན་ངག་
མཁན། །དཔལ་ ལྡན་ ཚུལ་ ཁྲིམས་ བློ་གྲོས་ བཟང་ པོ་ ཡིས། །བློ་གྲོས་ དོན་
གཉེར་ཀུན་གྱི་གཙུག་རྒྱན་དུ། །བསམ་ཡས་ལྷུན་གྱིས་གྲུབ་པའི་གནས་སུ་
སྦྱར། །འཕགས་པ་འཇམ་དཔལ་གྱི་སྒྲུབ་ཐབས་ཡིད་བཞིན་ནོར་བུ་ཞེས་བྱ་བ།
མང་དུ་ཐོས་པའི་སྙན་ངག་མཁན་བསམ་ཡས་པ་ངག་གི་དབང་པོས་གཞུང་དང་
གདམས་པ་དང་རང་གིས་ཉམས་སུ་བླངས་པ་རྣམས་ཕྱོགས་གཅིག་ཏུ་བཀོད་
པ་རྫོགས་སོ།། །། མངྒ་ལཾ།།
-409-



༄༅། །འཕགས་མ་དབྱངས་ཅན་མའི་སྒྲུབ་ཐབས་འོད་ཀྱི་
དྲྭ་བ་ཞེས་བྱ་བ་བཞུགས་སོ། །
འཕགས་མ་ངག་གི་དབང་ཕྱུག་གི་སྒྲུབ་ཐབས་འོད་ཀྱི་དྲྭ་བ་ཞེས་བྱ་བ།
ཐུགས་རྗེ་ཆེན་པོ་ལ་ཕྱག་འཚལ་ལོ། །གང་གི་ཡོད་མེད་སྣ་ཚོགས་སྐྱོན་བྲལ་
ཐུགས་རྗེའི་ནམ་མཁའ་ཡངས་པ་ལ། །བློ་གྲོས་སྒྲིབ་བྲལ་ཉིན་མོར་བྱེད་སྐུའི་
ཕྲིན་ལས་འོད་ཟེར་དྲྭ་བ་ཅན། །སྐལ་ལྡན་འགྲོ་བློའི་མཚོ་སྐྱེས་འཛུམ་མཛད་
དབྱངས་ཅན་ཞབས་རྡུལ་གུས་མཆོད་དེ། །ཤེས་རབ་དོན་གཉེར་སྐྱེ་བོའི་དོན་
སླད་དེ་ཉིད་བགྱིད་པའི་རིམ་པ་བཤད། །རྗེས་གནང་སྒྲུབ་ཐབས་གེགས་སེལ་
དང༌། །ལས་ལ་སྦྱར་དང་རྣམ་པ་བཞིས། །ལྷ་མོ་སྐལ་བཟང་དབྱངས་ཅན་
གྱི། །ཡོངས་སུ་སྒྲུབ་པ་བསྟན་པ་ཡིན། །དེ་ལ་བློ་གྲོས་ཀྱི་མཆོག་སྟེར་འཕགས་
མ་དབྱངས་ཅན་གྱི་རྗེས་སུ་གནང་བའི་ཆོ་ག་ནི།
གནས་དབེན་པར་མཎྜལ་ལེགས་པར་བྲིས་ཏེ་མཆོད་པ་བཤམས་ལ།
སློབ་དཔོན་ལྷ་མོའི་སྐུར་གསལ་བའི་ཐུགས་ཀའི་འོད་ཟེར་གྱིས། ལྷོ་ཕྱོགས་རྒྱ་
མཚོའི་ནང་ནས་དབྱངས་ཅན་གྱི་འཁོར་ལོ་སྤྱན་དྲངས་མདུན་གྱི་འཁོར་ལོ་ལ་
བསྟིམས་ཏེ་མཆོད་ནས། སློབ་མའི་གྲངས་དང་མཉམ་པའི་མར་མེ་འཁོར་ལོའི་
སྟེང་དུ་བཀོད་པའི་འོག་ཏུ་སློབ་མ་རྣམས་ཁྲུས་བྱས་ཏེ་གྲལ་ལ་འཁོད་པ་ལ་
བགེགས་བསྐྲད་དེ། །ལྷ་མོ་འཁོར་དང་བཅས་པ་སྒོམ་དུ་གཞུག །མདུན་གྱི་
མར་མེ་དབྱངས་ཅན་མའི་འཁོར་ལོར་བསམས་ལ་དབྱངས་ཡིག་བརྗོད་ཅིང་
-410-



འཕགས་མ་དབྱངས་ཅན་མའི་སྒྲུབ་ཐབས་འོད་ཀྱི་དྲྭ་བ།
ཟར་བཅུག་པས་ངག་གི་དངོས་གྲུབ་ཐོབ་པར་བསམ། དེ་ནས་རྡུལ་ཚོན་རྣམས་
གཡོན་པའི་སྲིན་ལག་གིས་གང་ལ་རེག་པའི་ཡི་གེ་དེའི་མིང་ནས་བརྗོད་ཅིང་
སློབ་མའི་དཔྲལ་བ། མགྲིན་པ། སྙིང་ཀ་རྣམས་སུ་བྱུགས་པས་ལུས་ངག་ཡིད་
གསུམ་ནུས་པ་དང་ལྡན་ཞིང་དབྱངས་ཅན་མ་དངོས་སུ་བསམས་ལ་གསལ་
བཏབ་པས་ཡེ་ཤེས་ཕེབས་པར་འགྱུར་རོ། །གལ་ཏེ་ཡེ་ཤེས་མ་ཕེབས་ན་སྙིང་
གའི་འཁོར་ལོའི་ཡི་གེ་རྣམས་འདིར་ཞིང་གཡོ་བའི་སེམས་འཛིན་དུ་བཅུག་
པས་མི་ཕེབས་མི་སྲིད་དོ། །ཡེ་ཤེས་ཕེབས་ པའི་རྟགས་ གསུམ་ལས། ལུས་
བདེ་ཞིང་འཕར་བ་ལ་སོགས་པ་དང་། ངག་དགོད་ཅིང་སྨྲ་བ་ལ་སོགས་པ་དང་།
ཡིད་གསལ་ཞིང་དྭངས་པ་ལ་སོགས་པ་སྟེ་སྐུ་གསུང་ཐུགས་ཀྱི་བྱིན་རླབས་
ཞུགས་པའི་རྟགས་ཡིན་ནོ། །རྗེས་གནང་གི་ལེའུ་སྟེ་དང་པོའོ།། །། །
དེ་ནས་སྒྲུབ་པ་ལ་འཇུག་བར་བྱ་སྟེ། རྗེས་སུ་གནང་བ་ཐོབ་པའི་རྣལ་
འབྱོར་པས་གནས་དབེན་ཞིང་ཉམས་དགའ་བ་ཕྱི་ནང་གི་གནོད་པ་མེད་པར་
སྟན་བདེ་བ་ལ་འདུག་སྟེ། སྐྱབས་སུ་འགྲོ་བ་དང་བྱང་ཆུབ་མཆོག་ཏུ་སེམས་
བསྐྱེད་ནས། སྟོང་པར་བསམ་པའི་ངང་པདྨ་དཀར་པོ་དང་ཟླ་བའི་སྟེང་དུ།
རང་ཉིད་ལྷ་མོ་དབྱངས་ཅན་སྐུ་མདོག་དཀར་ཞིང་རིན་ཆེན་སྣ་ཚོགས་ཀྱི་རྒྱན་
དང་ལྡན་པ་ཕྱག་གཉིས་ཀྱིས་པི་ཝཾ་བསྒྲེང་ཞིང་ཞལ་འཛུམ་པ་དང་བཅས་པ།
སྐུ་ཡི་སྨད་ལ་ལྷའི་གོས་ཀ་ཙ་ལིནྡ་གསོལ་ཞིང་སྐུ་སྟོད་ནོར་བུ་དང་མེ་ཏོག་གི་དྲ་
བས་གཡོགས་པས་ཁེབས་ཤིང༌། དབུ་སྐྲ་ལི་བ་གཡས་གཡོན་དུ་འཕྱང་ཞིང་ཟླ་
བ་མཛེས་པས་སྤྱི་གཙུག་བརྒྱན་པ། འོད་ཟེར་མུ་མེད་པ་འཕྲོ་ཞིང་ཟླ་བའི་རྒྱབ་
ཡོལ་ཅན་སྣང་ལ་རང་བཞིན་མེད་པར་བསྒོམ་པར་བྱའོ། །དེ་ནས་སྙིང་མགོ་
411-
-
-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཐུར་དུ་འཕྱང་བ་བློས་གྱེན་དུ་བསླང་བའི་ནང་ན་ཟླ་བའི་སྟེང་དུ་ཨོཾ་དཀར་པོ་ནཱ་
ད་དང་བཅས་པ་ལས་འོད་ཟེར་དཀར་པོ་སྟོན་ཟླའི་བསིལ་ཟེར་ལྟ་བུ་སྣ་བུག་
གཡས་ནས་ཕྱིར་འཕྲོས། ལྷོ་ཕྱོགས་རྒྱ་མཚོའི་ནང་རིན་པོ་ཆེའི་ཁང་བཟང་ན།
རང་གིས་བསྒོམ་པ་ལྟ་བུའི་འཕགས་མ་དབྱངས་ཅན་གྱི་ཤངས་བུག་གཡོན་དུ་
ཞུགས། ཐུགས་ཀའི་འཁོར་ལོ་ལ་རེག་པས་འཁོར་ལོ་ཤངས་བུག་གཡས་ནས་
ཕྱིར་ཐོན། སྟོན་ཀའི་ཟླ་བ་འཆར་བ་ལྟར་ནམ་མཁའ་བྱོན་པ་ལ་མེ་ཏོག་ལ་
སོགས་པས་མཆོད་དེ། ཨོ་པྲ་ཏི་དེ་ཝཱི་ཧཱིཏི་ཏ་ཧཱུྃ༔ ཞེས་བརྗོད་པས་འཁོར་ལོ་
འོད་དུ་གྱུར་པས་རང་གི་སྣ་བུག་གཡོན་དུ་ཞུགས། ཐུགས་ཀའི་ཨོཾ་དང་འདྲེས་
པས་སྙིང་པདྨ་འདབ་བརྒྱད་མཆོག་ཏུ་དཀར་ཞིང་འཚེར་བའི་ལྟེ་བར་ཟླ་བའི་
སྟེང་དུ་ཧཱུྃ༔ འདབ་མ་བརྒྱད་ལ་མདུན་ནས་གཡས་སྐོར་དུ། ཨ་ཨཱ། ཨི་ཨཱི། ཨུ་
ཨུ། རཾ་ རཱི། ལི་ལཱི། ཨེ་ཨཻ། ཨོ་ཨཽ། ཨཾ་ ཨ ཞེས་ པ་ གཉིས་གཉིས་མར་མེའི་
ཕྲེང་བ་ལྟར་འབར་བའི་འོད་ཀྱིས་མི་ཤེས་པའི་སྙིང་གི་མུན་པ་ཐམས་ཅད་
བསལ། སྤྱི་བོ་ནས་རྐང་པའི་མཐིལ་གྱི་བར་དུ་ཡེ་ཤེས་ཀྱི་བདུད་རྩི་དཀར་
པོས་མེར་གྱིས་ཁེངས། ལུས་ངག་ཡིད་གསུམ་བདེ་བ་ཆེན་པོས་ཆིལ་གྱིས་ཁྱབ་
པར་བསམ་པ་ཡུན་རིང་དུ་བྱའོ། །དེ་ནས་བཟླས་པ་ནི། ཧཱུྃ་ལས་ཧཱུྃ་མར་མེ་
ལས་མར་མེ་ཆད་པ་ལྟར་ཁ་ནས་ལྟེ་བར་ཧཱུྃ་གི་ཕྲེང་བ་འཁོར་བའི་འོད་ཀྱིས་
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ། ཉན་ཐོས་དང༌། རང་
སངས་རྒྱས་དང༌། པཎྜི་ཏ་དང༌། ཉི་ཟླ་དང༌། རྩི་ཤི་ནགས་ཚལ་དང༌། ཚངས་
པ་དང༌། བརྒྱ་བྱིན་དང༌། འོད་ཟེར་དང༌། ས་དང༌། ནམ་མཁའ་ཆེན་པོ་དང་
ཆུང་ངུ་ཐམས་ཅད་ཀྱི་ཚེ་དང༌། བསོད་ནམས་དང༌། སྟོབས་དང་། གཟི་བརྗིད་
-412-



འཕགས་མ་དབྱངས་ཅན་མའི་སྒྲུབ་ཐབས་འོད་ཀྱི་དྲ་བ།
དང༌། བདེ་ལེགས་ཐམས་ཅད་བསྡུས་སྔགས་ཕྲེང་ལ་ཐིམ་པ། དེ་ཉིད་ཤྲཱི་ལ་
ཐིམ་པས་བདག་ཉིད་ནུས་པ་དེ་ལྟ་བུ་དང་ལྡན་པར་བསམ་ཞིང༌། ཁྱད་པར་དུ་
འཆད་རྩོད་རྩོམ་པ་འཛིན་པ་ལ་སོགས་པ་གང་འདོད་པའི་ཤེས་རབ་དེ་ཉིད་
བསྡུས་ཏེ་སྙིང་ཁའི་ཧཱུཾ་ལ་ཐིམ་པས་བདག་ཉིད་ཀྱིས་གང་འདོད་པའི་ཤེས་རབ་
དེས་ལུས་ངག་ཡིད་གསུམ་ཁེངས་པར་བསམ་པ་ནི་གནད་དོ། །དེ་ལྟར་འགལ་
མེ་ལྟར་འཁོར་བའི་འོད་ཀྱིས་སྙིང་གི་མུན་པ་ཐམས་ཅད་སེལ་བར་བསམ་
ཞིང་། ཧཱུྃ་ཞེས་འབུམ་ལྔ་ཉི་ཁྲི་ལྔ་སྟོང་བཟླ་ཞིང་། ཐུན་འཇོག་ཁར་སྔགས་ཕྲེང་
སྙིང་གའི་ཧཱུཾ་ལ་ཐིམ་ཞིང་། ཧཱུྃ་གི་འོད་ཀྱིས་སྔ་མ་ལྟར་བསམ་ཞིང་། གང་འདོད་
པའི་ཤེས་རབ་དེ་ཉིད་ལན་གསུམ་དུ་བསྡུས་པས་ལུས་ཁེངས་པ་ལ་དམིགས་
པ་གཏད་དེ། སྐད་ཅིག་འཇམ་དབྱངས་སམ་མི་གཡོ་བར་ཀྲོང་བསྐྱེད་ལ་བསྔོ་
བ་བྱའོ། །དེ་ནས་དངོས་སུ་སྔར་བས་དྲན་པ་གསལ་བ། ལོག་པོས་བློ་རྣོ་བ།
རྨི་ལམ་དུ་བུ་མོ་གཞོན་ནུ་མས་བཟའ་བཏུང་སྦྱིན་པ་དང་། ཤེལ་དང་མེ་ཏོག་གི་
ཕྲེང་བ་རྙེད་པ་དང༌། ནམ་ལངས་ པ་ དང༌། ཉི་མ་ཤར་བ་དང༌། ཆུ་ གཙང་
མའི་རྒྱུན་ལ་འཐུང་ཞིང་ཁྲུས་བྱེད་པ་དང༌། མེ་ཏོག་གི་ཚལ་ན་མེ་ཏོག་ལ་རྩེ་བ།
ནམ་མཁའ་འོད་ཀྱི་རྣམ་པ་ཟ་འོག་གི་གུར་ཁྱིམ་ལྟར་ཕེབས་པ་དང་། བྱ་དང་རི་
དྭགས་སྔོན་མ་མཐོང་བ་མཐོང་བ་རྨི་བ་དང་། ནམ་མཁའ་ལ་འཕུར་བ་དང༌།
ཞིང་རྨོ་བ་དང༌། སྣག་ཚ་འཐུང་བ་དང༌། རི་མཐོན་པོའི་རྩེ་ལ་ཕྱིན་པ་དང༌།
མཚོན་ཆ་དང་། པི་ཝཾ་དང༌། མེ་ལོང་མཐོང་བའམ་རྙེད་པ་ལ་སོགས་རྨིའོ། །དེ་
ཡང་སྒྲུབ་པ་ལ་བརྩོན་པ་ན་འདི་རྣམས་རྨིས་པ་ནི་སྤྲོ་བ་བསྐྱེད་པ་དང་། བསྒྲུབ་
ནས་ཞག་བདུན་ནམ་བཅུ་གཅིག་ནས་བྱུང་ན་རྗེས་སུ་བཟུང་བ་དང་། ཞག་བཅུ་
413-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བཞིའམ་བཅོ་ལྔའི་དུས་སུ་བྱུང་ན་སྒྲུབ་པའི་མཚན་མ་སྟེ་མཚན་མ་གསུམ་
འབྱུང་སྟེ། དེ་ལྟར་འགྲུབ་པའི་ཚེ་ཐུན་མཚམས་སུ་ཁྲོ་བོ་གང་རུང་གི་བསྙེན་པ་
དང༌ གཏོར་ མ་ ལ་ བརྩོན་ པར་ བྱའོ། །གཏོར་ མ་ལེགས་ པར་ བཤམས་ ལ་
དབྱངས་ཅན་མ་མདུན་དུ་དམིགས་ཏེ། ཧཱུཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་པ་
ལྔའམ་བདུན་གྱིས་ཕུལ་ལ་བསྟོད་དེ་སླར་རང་ལ་བསྡུའོ། །འདིར་རང་ཉིད་
ཐ་ལམ་དུ་གནས་པའི་སྙིང་དུ་འཁོར་ལོ་སྒོམ་པ་དང༌། ལྷ་གཞན་དུ་བསྒོམས་
པའི་སྙིང་གར་འཁོར་ལོ་སྒོམ་པ་དང༌། དབྱངས་ཅན་དུ་བསྒོམས་པའི་ཐུགས་
ཀར་འཁོར་ལོ་སྒོམ་པ་དང་གསུམ་ལས་གང་མོས་སུ་བྱ་བར་གསུངས་ཀྱང་།
རང་ཐ་མལ་དུ་སྒོམ་པ་ལ་ཆགས་པའི་སྐྱོན་དུ་འགྱུར་ཞིང༌། ལྷ་གཞན་དུ་
བསྒོམས་པའི་ཐུགས་ཀར་འཁོར་ལོ་སྒོམ་པ་སྙིང་ལུད་དུ་འགྱུར་རོ། །འདིས་
ནོར་འགྲིབ་པ་ཡིན་ནམ་ཞེ་ན་མ་ཡིན་ཏེ། གེགས་སེལ་གནད་ཀྱི་ཟླ་འོད་ལས།
རང་ཉིད་ལྷ་མོར་ལེགས་བསྒོམས་པས། །ཕྱི་རོལ་བུད་མེད་ཡུལ་ལ་ཆགས་མི་
འགྱུར། །ཆགས་སྐྱེད་ རྒྱུད་རྩུབ་ དབུལ་ པོར་ མི་ འགྱུར་ ཞེས། །བྲམ་ཟེ་ཕུར་
བུས་ གཏུམ་ པའི་ སྡེ་ ལ་བཤད། །ཅེས་སོ། །འོན་ཀྱང་ནོར་འགྲིབ་དོགས་ན།
འོག་ཏུ་འཆད་པའི་ཏིང་ངེ་འཛིན་བསྒོམ་པར་བྱའོ། །དེ་ལྟར་རྟགས་གཉིས་པོ་
གང་རུང་བྱུང་ནས་སྒྲུབ་པ་བྱས་པའི་གནས་དེ་ཉིད་དུ་སྦྱིན་སྲེག་བྱ་སྟེ། མཎྜལ་
བ་ཡི་རྣམ་ལྔས་བྱུག་པར་བྱས་ལ་དབྱངས་ཅན་མའི་འཁོར་ལོ་བྲིས་ལ་ཤིང་
འབྲས་བུ་ཅན་ནམ་ཞིང་སྐམ་པོ་ལ་སོགས་པ་གང་རུང་གིས་གྲུ་བཞི་བརྩིགས་ཏེ་
མེ་སྤར་ལ་མེ་ནང་དུ་ལྷ་མོ་དབྱངས་ཅན་མ་བསྐྱེད། རང་གི་སྙིང་གའི་འོད་ཟེར་
གྱིས་རྒྱ་མཚོའི་འགྲམ་ནས་ལྷ་མོ་དབྱངས་ཅན་མ་སྤྱན་དྲངས་ཏེ་ཐབ་ཀྱི་ལྷ་མོ་
-414-



འཕགས་མ་དབྱངས་ཅན་མའི་སྒྲུབ་ཐབས་འོད་ཀྱི་དྲྭ་བ།
ལ་བསྟིམས་ཏེ་བསྲེག་རྫས་རིམ་པར་བཤམ་པ་རྣམས་འབུལ་ཏེ། ཡམ་ཤིང་
སོར་ བརྒྱད་ པ། མེ་ ཏོག་ དཀར་ སེར། མར་ཁུ། ཞོ་ ཟན། དུརྦ། ཀུ་ཤ། མྱུ་ གུ་
རྣམས་རིམ་པར་འབུལ་ཞིང༌། ཧཱུཾ་མེ་པྲཛྙཱ་བནྡྷ་མཎྜ་ ཡ་ ཨོ། ལྷ་མོ་བདག་གི་
མཆོད་པའི་འདི་བཞེས་ལ་ཤེས་རབ་སྤེལ་བར་མཛད་དུ་གསོལ། །ཞེས་རེ་རེ་
བཞིན་དབུལ་ལོ། །དེ་ལྟར་ལན་གཅིག་ཚོར་བ་ལ་སྦྱིན་སྲེག་ གཅིག་ཏུ་བྱས་
པའི་ཁྲི་ཉིས་སྟོང་ལྔ་བརྒྱའོ། །དེ་ནས་ཐབ་ཀྱི་ལྷ་མོར་བསྟོད་དེ་མཆོད་ནས་རང་
ལ་ཐིམ་པར་བསམས་ལ། སོལ་བ་ཆུས་བྲན་ཏེ་དམ་ཚིག་པའི་འཁོར་ལོར་བསྡུ་
བའི་ཕྱིར་སོལ་བའི་ཕྱོགས་གཅིག་ནས་སྣ་བུག་ཏུ་བཏུད་དེ་བྲིས་པའི་འཁོར་
ལོར་འཇུག་པའི་རླུང་དང་ལྷན་ཅིག་ཏུ་སྙིང་གར་ཐིམ་པར་བསམས་ལ་ལས་ཀྱི་
རྗེས་བསྡུས་ཏེ། ཐབ་པ་རི་རྩེའམ་རླུང་ཆེན་པོ་ལ་བསྐྱལ་བས་གྲགས་པ་ཆེན་
པོར་འགྱུར་རོ། །དེ་བསྒོམས་པས་ནི་ཤེས་རབ་བརྟན་ཞིང་སྒྲུབ་པའི་བོགས་
འདོན་དངོས་སུ་འབྱིན་པ་ཡིན་ནོ། །སྒྲུབ་པའི་ལེའུ་སྟེ་གཉིས་པའོ།། །།
དེ་ལྟར་སྒྲུབ་པ་བྱེད་པ་ན་གེགས་སེལ་བ་ཤེས་དགོས་པས་ན། དེས་ན་
ཐུན་མོང་དང་ཐུན་མོང་མ་ཡིན་པའོ། །དང་པོ་སྤྱིར་གྲགས་པ་དེ་འདི་སྐད་ཐོས་
སོ། །སྙིང་རླུང་གི་གེགས་བསལ་བ་དང༌། ཆགས་པའི་གེགས་བསལ་བ་དང་།
ནོར་འགྲིབ་པའི་གེགས་བསལ་བའོ། །དང་པོ་ནི། སྤྱིར་སྒོམ་པས་ཤེས་པ་འཕྲོ་
ཞིང་རྒོད་པས་གཅིག་ཏུ་མི་ཚུགས་པ་སོགས་བྱུང་ན་སྙིང་ཀའི་པདྨ་ཅུང་ཟད་
ཟླུམ་པ་ལ་དམིགས་པ་གཏད་བས་སེལ་ལོ། །དེས་མ་སེལ་ན་པདྨ་ཟླུམ་པའི་
ནང་ན་འཁོར་ལོ་ཡོད་པའི་ཕྱི་ནས་ཁྲོ་བོ་གང་རུང་གི་སྔགས་ཀྱིས་བགྱིས་ཏེ་
བུམ་སྐུར་བསྡུས་པ་ལྟ་བུ་ལ་དམིགས་པ་གཏད་པས་སེལ་ལོ། །དེས་ཀྱང་མ་
-415-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
སེལ་ན་འཁོར་ལོ་མི་བསྒོམ་པར་སྙིང་གི་རྩེ་ཐུར་དུ་ལྟ་བ་ལ་སྙིང་ནང་དུ་བདུད་
རྩ་ཁེངས་པ་ལ་དམིགས་པ་གཏད་པས་སེལ་ལོ། །དེ་ནས་སྔ་མ་བཞིན་དུ་སྒོམ་
མོ། །
གཉིས་པ་ནི། དེ་ལྟར་བསྒོམས་པས་ཆགས་པའི་གེགས་བྱུང་ན་མེ་ཏོག་
ལུག་རུ་དམར་པོའམ། སེར་པོ་བུད་མེད་ཀྱིས་མ་རེག་པ་གྲིབ་སྐམ་བྱས་པ་
ལྔའམ་བདུན། དགུ་ཚུན་ཆད་ཆུར་གྲུབ་དུ་བཅུག་པའི་ཁུ་བ་ལྟོ་སྟོང་ལ་ལན་
གསུམ་མམ་བདུན་བཏང་བས་སེལ་ལོ། །དེས་མ་སེལ་ན་བདུད་རྩི་གྲང་མོ་
འཁོར་ལོ་ལས་བབས་པའི་ཆུས་ཁེངས་པར་བསམ། དེས་སེལ་ལོ། །
གསུམ་པ་ནི། དེའི་ཚེ་ནོར་འགྲིབ་པའི་རྟགས་བྱུང་ན། ཐུན་མཚམས་སུ་
ནོར་རྒྱུན་མ་སེར་མོ་བུམ་པ་བསྣོལ་བའི་སྟེང་ན་བཞེངས་པ་དར་དང་རིན་པོ་
ཆེས་བརྒྱན་ཅིང་། ཕྱག་གཡས་འབྲས་ཀྱི་སྙེ་མ་ཐུགས་ཀར་འཛིན་ཅིང་གཡོན་
པས་བུམ་པ་པུས་མོའི་སྟེང་དུ་བརྐྱང་བ་རིན་པོ་ཆེས་གང་བ་འཛིན་པར་བསམ་
ཞི་གཏོར་མ་བཤམས་ལ། ཨོཾ་ཨཱཧཱུྃ་གསུམ་གྱིས་བདུད་རྩིར་བསམ་ལ། ཨོ་བ་
སུ་དྷཱ་རི་ཁཾ་སྭཱ་ཧཱ། ཞེས་ལྔའམ་བདུན་གྱིས་ཕུལ་བས་མཉེས་པར་བསམ་ཞིང་།
ཟས་ནོར་གྱི་དངོས་གྲུབ་སྩོལ་ཅིག །ཅེས་བརྗོད་པས་བར་ཆད་སེལ་ལོ། །དེས་
མ་སེལ་ན་རང་ཉིད་ནོར་རྒྱུན་མར་བསམས་པའི་སྙིང་ཁར་དབྱངས་ཅན་མའི་
འཁོར་ལོ་བསྒོམ། དེས་ཀྱང་མ་ཞི་ན་འཁོར་ལོ་ཡང་མི་བསྒོམ་པར་སྙིང་ཀར་བཻ་
ཨོཾ་བ་སུ་དྷཱ་རི་སྭཱཧཱ་ཞེས་པས་བསྐོར་བ་ལ་དམིགས་པ་གཏད་པས་སེལ་ལོ། །
གཉིས་པ་ཐུན་མོང་མ་ཡིན་པའི་གེགས་སེལ་བ་ནི། བླ་མའི་མན་ངག་
བརྒྱུད་པ་ལས་འོངས་ཏེ། དེ་ཡང་དང་པོ་ཉིད་ནས་སྒྲུབ་པའི་ཚེ་ཉི་མ་དྲོས་པ་
-416-



འཕགས་མ་དབྱངས་ཅན་མའི་སྒྲུབ་ཐབས་འོད་ཀྱི་དྲྭ་བ།
ནས་ནམ་ལངས་པ་དང་ཐོ་རེངས་ཀྱི་བར་ཞི་བའི་དུས་ཏེ་སྙིང་གའི་འཁོར་ལོ་
ལས་བདུད་རྩི་དཀར་པོ་དངུལ་ཆུའི་རང་བཞིན་དུ་བབས་པས་སྒྲིབ་པའི་དངོས་
པོ་ཀུན་བསལ་བ་ལ་དམིགས་པ་གཏད་དེ་བསྒོམས་པས་གཏི་མུག་གི་སྐྱོན་དང་
པོ་ཉིད་ནས་ཞི་བར་བྱ་བ་ཉིད་དོ། །འདི་ལྟར་སྒོམ་པ་མེད་ན་ཅི་ཙམ་བསྒྲུབས་
ཀྱང་ཤེས་ རབ་ཆེར་མི་འཕེལ་བར་སྔར་གྱི་ཤེས་རབ་ཅུང་ཟད་ཡོད་པའང་
འགྲིབ་པར་འབྱུང་སྟེ་གེགས་འདི་བསལ་བ་ལ་མན་ངག་འདི་མཆོག་ཏུ་བཤད་
དོ། །ཉི་མ་དྲོས་ཆེན་ནས་གུང་སྨད་ཀྱི་བར་རྒྱས་པའི་དུས་དེར་རང་གི་འོད་ཟེར་
སེར་པོ་འཕྲོས། འཇིག་རྟེན་གྱི་ཟས་ནོར་བསྡུས་རང་གི་སྒྲུབ་ཁང་ཁེངས་གཟི་
བརྗིད་ཀྱིས་ལུས་ཀྱི་ནང་ཁེངས་པ་ལ་སེམས་བཟུང་བས་ནོར་འགྲིབ་པའི་སྐྱོན་
གཏན་མི་འབྱུང་ངོ༌། །ཉི་མ་གུང་སྨད་ནས་ནུབ་ཀྱི་བར་དབང་གི་དུས་ཏེ་རང་གི་
འཁོར་ལོའི་འོད་ཟེར་དམར་པོ་ལས་བདུད་རྩི་དམར་པོ་བབས་པས་རང་གི་
ཉོན་མོངས་ པ་ ཐམས་ ཅད་བསྲེགས་ཤིང་བཤལ་ ཏེ་ ཉོན་མོངས་པ་ཐམས་
ཅད་དང་བྲལ་བར་བསམས་ལ་སེམས་བཟློག །ཉི་མ་ནུབ་ནས་གུང་གི་བར་
དྲག་པོའི་དུས་སུ་རང་གི་འཁོར་ལོ་ལས་བདུད་རྩི་སྔོན་པོ་བབས་པས་ལུས་
ཁེངས། སྙིང་རླུང་ལ་སོགས་པའི་སྐྱོན་བསལ་ཞིང་སྙིང་ནང་བདུད་རྩིས་ཁེངས་
ཏེ་ཆོས་ཐམས་ཅད་མངོན་སུམ་དུ་ཤེས་པའི་ཤེས་རབ་ཀྱིས་ལུས་ངག་ཡིད་
གསུམ་རྒྱས་པར་བསམ་པས་སྐྱོན་གང་ཡང་མི་འབྱུང་བ་ཡིན་ནོ། །མན་ངག་
འདི་ནི་བླ་མ་ལས་ བརྒྱུད་པ་མ་ཉམས་ཤིང་ རང་གི་ཉམས་ སུ་རྟོགས་པའི་
སྟོབས་ཀྱིས། ཤིན་ཏུ་བརྗོད་པར་ཕོངས་ན་ཡང་བློ་དམན་པ་དག་ལ་ཕན་པའི་
ཕྱིར་གབ་པ་རྣམས་མངོན་དུ་ཕྱུངས་ནས་ཕྱིན་ཅི་མ་ལོག་པར་བཀོད་པ་ཡིན་
-417-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ནོ། །གཞན་སྣོད་མིན་རྣམས་ལ་སྦས་ཏེ་བསྟན་པའི་གནས་མེད་པས་སྙིང་གི་
གཏེར་དུ་སྤོས་ཤིག །ས་མ་ཡ་ཞེས་གདམས་པའོ། །གེགས་སེལ་གྱི་ལེའུ་སྟེ་
གསུམ་པའོ།། །།
དེ་ལྟར་གེགས་སྤངས་ཏེ་བསྒྲུབས་པས་གྲུབ་པའི་རྣལ་འབྱོར་པ་བདག་
གིས་གྲུབ་པའི་རྟགས་རྣམས་མངོན་དུ་བསྟན་པའི་ཕྱིར་ལས་སྦྱོར་གྱི་རིམ་པ་
བཤད་ པར་ བྱའོ། །དེ་ ཡང་ རྣམ་ པ་ བཞི་ སྟེ། དུག་ ཞི་ བ་ དང༌ ཕྲན་ ཚིགས་
བསྟན། །དབང་དུ་བྱ་བ་རྩོད་པ་བཟློག །དེ་ལྟར་རྣམ་བཞིའི་རིམ་པ་བཞིན། །
ཞི་ རྒྱས་དབང་དང་དྲག་པོར་བཤད། །དེ་ཡང་ཞི་བའི་ཆོ་ག་དུག་ཞི་བ་ལ་
སོགས་ཞི་བར་བྱ་བ་ནི། ནད་པ་དེའི་དཔྲལ་བའི་དཀྱིལ་དུ་པདྨ་འདབ་བརྒྱད་
མཆོག་ཏུ་དཀར་བའི་ལྟེ་བར་ཧཱུྃ་ལས་བདུད་རྩི་དཀར་པོ་བབས་པས་ནད་པ་
དེའི་ནད་ཐམས་ཅད་དང༌། གདོན་རིམས་ཐམས་ཅད་བཤལ་ཏེ་ནད་གདོན་
ལས་ཐར་བར་བསམ་ཞིང༌། ཧཱུྃ་ ཞེས་འབུམ་ཉི་ཁྲི་ལྔ་སྟོང་བཟླས་པས་ནད་
ཐམས་ཅད་རབ་ཏུ་ཞི་བར་བྱེད་པའོ། །
གཉིས་པ་རྒྱས་པའི་ཆོ་ག་ལ་ཕྲན་ཚིགས་བསྟན་པ་ནི། བྱིས་པ་བཙས་མ་
ཐག་པའི་ལྕེ་ལ་ཙནྡན། ག་བུར་། གུར་གུམ། གི་ཝཾ་བཞི་སྦྱར་བས་ཧཱུྃ་བྲིས་ལ་
དབྱངས་ཅན་མ་ཡི་འཁོར་ལོ་དགུག་གཞུག་བྱས་པས་བློ་རྣོ་བ་ངག་གི་དབང་
ཕྱུག་དང་མཚུངས་པར་འགྱུར་རོ། །ཡང་འཆད་པ་ལ་ལྷ་ལ་འཁོར་དགོས་པ་
བསམ་ནས་བཤད་ན་ཉན་པ་པོའི་རྣ་བར་སྙན་ཅིང་ཆོས་ཀྱི་ཚུལ་སྔོན་མི་ཤེས་
པའི་ལེགས་བཤད་འཆད་ནུས་པའོ། །ཡང་འགྲེལ་གཏམ་དང་གླེང་བསླང་ལ་
སོགས་ཀྱི་ཆོས་ཀྱི་ཚིག་དོན་བྱེད་པས་ན་དབྱངས་ཅན་འཁོར་ལོ་གསལ་བཏབ་
-418-



འཕགས་མ་དབྱངས་ཅན་མའི་སྒྲུབ་ཐབས་འོད་ཀྱི་དྲྭ་བ།
ནས་བཤད་ན་སྤོབས་པ་ཐོགས་པ་མེད་ཅིང་ཀུན་གྱི་རྣ་བར་སྙན་པར་འགྱུར་
རོ། །དེ་ དག་ནི་འཁོར་ལོ་ཁ་དོག་སེར་པོ་འོད་དང་བཅས་པ་བསམ་པར་
བྱའོ། །
གསུམ་པ་དབང་གི་ཆོ་ག་སྒྲུབ་པའི་ལས་བརྩམ་པ་ནི། གང་ལ་བྱ་བའི་
བསྒྲུབ་བྱ་དེའི་རྣམ་ཤེས་ཀྱི་ངོ་བོ་ཨ་ཐུང་ཚིག་དྲག་ཅན་དོང་ཙེ་བརྩེགས་པ་ལྟ་
བུའི་སྣ་དང་ལ་བའི་དཀྱིལ་ན་བུག་པ་གྲུ་གསུམ་པ་པད་འདབ་བཞི་པའི་ལྟེ་
བར་གཏད་པའི་ཧཱུྃ་དམར་པོ་ཚིག་དྲག་ཅན་བསམས་ལ། རང་གི་སྙིང་གའི་
འཁོར་ལོའི་ཧཱུྃ་དམར་པོ་བསམ་པའི་འོད་ཀྱིས་ཧཱུྃ་ཨ་ཐུང་ལ་ཕོག་པས་ཚུར་
གཅིག་ལ་གཅིག་མཐུར་དེ་རང་གི་སྙི་ཀའི་ཧཱུཾ་ལ་ཐིམ་པར་བསམ་ལ། ཧཱུྃ་ཆེ་གེ་
མོ་ཨཱཋཀར་ཡཧཱུྃ་ཛཿ ཞེས་བཟླས་ཏེ་བསམ་པས་ཕོ་མོ་གང་ཡིན་ཡང་ཞག་བདུན་
གྱིས་འགུགས་པ་ཉིད་དོ། །
བཞི་པ་དྲག་པོའི་ཚོགས་རྩོད་པ་སྨྲ་བ་ཚར་བཅད་པ་ནི། རང་གི་ལྕེ་འཁོར་
ལོ་མཐིང་ག་གསལ་བཏབ་ནས་ཕ་རོལ་པའི་བཀན་ལ་ཟངས། མ་རྐན་ལ་
ལྕགས་ཀྱི་འཁོར་ལོ་རྩིབས་བརྒྱད་པ། ལྕེ་སྟེང་གསེར་གྱི་རྡོ་རྗེ་རྒྱ་གྲམ་སྟེ། དེ་
གསུམ་གྱི་ལྟེ་བར་ཧཱུྃ་ནག་པོ་ཞིག་གིས་མི་འགྱུར་བར་བསྔགས་པར་བསམ་པའི་
གྲེ་བར་ཁྲོ་ཆུའི་མཆོད་རྟེན་ནག་པོ་གདུགས་ཆོས་འཁོར་དང་བཅས་པམགོ་
མཇུག་བཟློག་པས་བཀབ་པར་བསམས་ཏེ། ཆེ་གེའི་ངག་སྟམྦྷ་ཡ་ནན་ཞེས་
བརྒྱ་རྩ་བརྒྱད་ལ་སོགས་པ་བཟླས་ཏེ། རྩོད་དུས་དམིགས་པ་གསལ་བཏབ་
ནས་རྩོད་པས་རྒྱལ་ངེས་སོ། །དེ་གལ་ཤིན་ཏུ་ཆེ་བའི་དབང་དུ་བྱས་པའོ། །
རྩོད་པ་ཕལ་དང་ཤག་འགྲན་པ་ལ་རང་གི་ལྕེ་ལ་འཁོར་ལོ་ གསལ་བཏབ་པས་
-419-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རྒྱལ་ངེས་སོ། །ལས་ལ་སྦྱར་བའི་ལེའུ་སྟེ་བཞི་པའོ།། །། །
དེ་ནས་དམ་ཚིག་ནི་རྟག་ཏུ་གཙང་སྦྲ་ལ་གནས་ཤིང་རྫུན་མི་སྨྲ། ཤ་ཆང་
སྒོག་གཙོང་སྤང་། ཤེས་རབ་ཀྱི་རློམ་པས་གཞན་ལ་མི་སྨོད། བླ་མ་དང༌། ཆོས་
དང༌། ཕྱག་མཚན་ལ་སོགས་པ་མཆོད་པར་འོས་པ་རྣམས་ལ་མི་སྨོད། རྟག་
པར་འཕགས་མའི་བསྙེན་སྒྲུབ་ཀྱི་དམ་བཅའ་སྔགས་བརྒྱ་རྩར་མ་ཆགས་པ་རེ་
ཞག་རེ་བཞིན་བཟླ་བར་བྱའོ། །དེ་ལྟར་བྱས་པས་མཚུངས་པ་མེད་པའི་སྙན་
ངག །རྩོད་པ་དང་། འཆད་པ་དང༌། འཛིན་པ་ལ་སོགས་གང་འདོད་པའི་ཤེས་
རབ་ནམ་མཁའ་ལྟ་བུར་རྒྱ་ཆེ་ཞིང་ཉི་ཟླ་ལྟར་གྲགས་པ་འཇིག་རྟེན་ཀུན་ཏུ་
མཛེས་ཤིང་ནད་དང་གནོད་པ་མ་ལུས་པ་ཞི་ནས་གནས་སྐབས་དང་མཐར་
ཐུག་གི་གོ་འཕང་ཐོབ་སྟེ་རྣམ་པ་ཀུན་མཁྱེན་པའི་ཤེས་རབ་ཐོབ་པར་འགྱུར་
དེ་ལྟར་དོན་གཉེར་སྐྱེ་བོའི་ཚོགས་ཀུན་གྱི། བློ་ཡི་པདྨོ་རྒྱས་བྱེད་མཆོག་
གི་ལམ། །འོད་ཀྱི་དྲྭ་བ་བཤད་ལས་གང་ཐོབ་པའི། །དགེ་དེས་འགྲོ་ཀུན་རྣམ་
མཁྱེན་ ཐོབ་ པར་ ཤོག །ཚུལ་ འདི་ གངས་ རིའི་ ཁྲོད་ཀྱི་ སྙན་ ངག་ མཁན། །
བསམ་ཡས་པ་ཡི་དཔལ་ལྡན་གསང་ཕུའི་གནས། །བློ་གསལ་དགའ་བ་སྐྱེད་
པའི་ བསྟི་ གནས་ སུ། །ལེགས་ བཤད་ སྙིང་ པོའི་ བཅུད་ རྣམས་ བསྡུས་ ཏེ་
བསྟན། །འཕགས་མ་ངག་གི་དབང་ཕྱུག་གི་སྒྲུབ་ཐབས་འོད་ཀྱི་དྲྭ་བ་ཞེས་བྱ་
བ། ལུང་དང་རིག་པ་དང་མན་ངག་གི་དོན་ལ་བློའི་པདྨོ་འཛུམ་ཞིང་། སྙན་ངག་
དང་སྡེབ་སྦྱོར། མངོན་བརྗོད་ལ་སོགས་པའི་ཚུལ་ལ་མང་དུ་ཐོས་པའི་སྙན་
ངག་མཁན་དཔལ་ལྡན་བསམ་ཡས་ཚུལ་ཁྲིམས་བློ་གྲོས་ཀྱིས་དཔལ་གསང་
-420-



འཕགས་མ་དབྱངས་ཅན་མའི་སྒྲུབ་ཐབས་འོད་ཀྱི་དྲྭ་བ།
ཕུའི་ཆོས་གྲྭ་ཆེན་པོར་སྦྱར་བའོ། །འདི་བྲིས་ དགེ་བས་ འཆད་རྩོད་རྩོམ་པ་
འཛིན་པའི་དོན་མ་ལུས་པ་ཐོགས་པ་མེད་པར་རིག་པའི་གནས་ལྔ་ལ་མཁས་
པར་གྱུར་ཅིག །དགེའོ།། །།
421-



༄༅། །དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་
སྤུངས་པའི་རི་རྒྱལ་ཞེས་བྱ་བ་བཞུགས།།
རྒྱ་ གར་སྐད་དུ། ཤྲཱི་ ག་ ཎ་ པ་ ཏི་ སཔྟ་ རཏྣ་ ཀུ་ ཏྲ་ནཱ་མ། བོད་ སྐད་ དུ།
དཔལ་ཚོགས་ ཀྱི་ བདག་ པོའི་ སྒྲུབ་ ཐབས་རིན་ ཆེན་ སྤུངས་ པ་ ཞེས་བྱ་ བ།
འཕགས་པ་རྡོ་རྗེ་ འཛིན་པ་ལ་ཕྱག་འཚལ་ལོ། །དཔལ་ལྡན་བདེ་ཆེན་གར་
གྱིས་རོལ་མཛད་པདྨ་རཱ་གའི་མདོག་འདྲ་ཞིང༌། །ཉིན་བྱེད་དམར་བའི་ཕྲེང་བ་
དང༌ མཚུངས་ འབར་ བའི་ དཀྱིལ་ འཁོར་ ལ་ གནས་ ཤིང༌ ། །འཇིགས་ རུང་
བདུད་སྡེའི་ སྙིང་ དྲུངས་འབྱིན་མཛད་ རྒྱལ་བའི་རྣམ་ འཕྲུལ་ རྨད་ བྱུང༌ སྐུ། །
བསོད་ནམས་ཡེ་ཤེས་ཚོགས་ཀྱི་བདག་ལ་དེ་འདིར་གུས་པས་ཕྱག་འཚལ་
ལོ། །དེ་ཉིད་སྒྲུབ་པའི་ཆོ་ག་ནི། །སྐུ་ བྲི་བ་དང་སྒྲུབ་ པ་དང༌། །སྤོགས་དང་
ལས་ལ་སྦྱར་བ་དང་། །རྣམ་པ་བཞིར་ནི་ཡང་དག་བརྗོད། །དེ་ལྟར་དོན་བཞིར་
གནས་པས། དང་པོ་སྐུ་གཟུགས་བྱ་བའི་ཆོ་ག་བརྗོད་པར་བྱ་སྟེ། རྒྱུ་སྐར་རྒྱལ་
ཕུར་འཛོམ་པའི་དུས་སུ་ཙནྡན་དམར་པོ་ལས་གྲུབ་པའམ། རས་དར་དམར་པོ་
ལ་འོག་ནས་འབྱུང་བའི་མངོན་རྟོགས་ལྟར་བྲིས་ལ། དེའི་ཉིན་པར་སྒྲུབ་པའམ་
རྒྱུ་སྐར་མཆོག་ལ་མཆོད་པ་དང་གཏོར་མ་ཕྱིར་བཤམས་ཏེ། པདྨ་དམར་པོ་
འདབ་མ་བརྒྱད་པའི་ལྟེ་བར་དར་དང་རིན་པོ་ཆེའི་སྟེང་དུ་བཞུགས་ལ། བདག་
ཉིད་འབྱུང་པོ་འདུལ་བྱེད་ནི། །ཞལ་གཅིག་ཕྱག་བཞི་རིན་ཆེན་བརྒྱན། །དང་
པོ་གཉིས་ཀྱིས་ཐུགས་ཀར་ཏེ། །རྡོ་རྗེ་ཐོད་ཁྲག་སྟེང་འོག་འཛིན། །དེ་བཞིན་
-422-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
འོག་ མའི་ གཡས་ གཡོན་ གྱིས། །མདའ་ གཞུ་ རྒྱབ་ཏུ་ འགེངས་ པ་འོ། །མཆེ་
གཙིགས་ཞལ་ནི་བགྲད་པ་དང་། །མདོག་སྔོ་ཐོད་པའི་ཕྲེང་བས་བརྒྱན། །རོ་
དང་ཉི་སྟེང་གཡོན་བརྐྱང་ཞིང༌། གཡས་བསྐུམ་སྟག་གི་ཤམ་ཐབས་འཛིན། །
འོད་ཟེར་མཐིང་ག་འབར་བར་བསྒོམ། །དེ་ནས་འོག་ནས་འབྱུང་བ་ལྟར་བསྐྱེད་
ལ། སྙིང་ ཀའི་ཧཱུྃ་ལས་འཕྲོས་པའི་འོད་ ཀྱིས་ ཚོགས་བདག་ སྤྱན་དྲངས་ལ་
མཆོད་ནས། ཛཧཱུྃ་བཾ་ཧོས་དེ་ལ་ གཉིས་སུ་མེད་པར་བསྟིམས་ཏེ། དབང་
བསྐུར་ནས་རིན་ཆེན་འབྱུང་གནས་ཀྱིས་དབུར་བརྒྱན་པར་བསམས་ལ་མཆོད་
པས་མཆོད་དེ། རྟེན་འབྲེལ་སྙིང་པོ་དང་ཉེ་བའི་སྙིང་པོ་ལ་སོགས་པས་མེ་ཏོག་
འཐོར་ནས་བཀྲ་ཤིས་ཀྱི་ཚིགས་སུ་བཅད་པ་བརྗོད་དེ། གསོལ་བ་བཏབ་ནས་
རྫས་དང་མཉམ་དུ་སྲ་ཞིང་བཅང་བར་བྱ་བ་ནི་སྐུ་བྲི་བའི་ཆོ་གའོ། །
དོན་གཉིས་པ་སྒྲུབ་པ་ནི། དཔྱིད་ཟླ་ར་བའམ་འབྲིང་པོའི་ཚེས་བརྒྱད་ལ་
མཁའ་འགྲོ་འདུ་བའི་གནས་སམ་ཉམས་དགའ་བར་གཞི་བདག་དང་རིགས་
དྲུག་ལ་གཏོར་མ་བྱིན་ནས། མཎྜལ་ཁྲུ་དོ་ལ་སོགས་ཇི་ལྟར་རིགས་པ་ལ་ཟླུམ་
སྐོར་བྲིས་པའི་དཀྱིལ་དུ་རེ་ཁཱ་དྲངས་ཏེ། ཟླ་གམ་ཁ་སྤྲོད་ཀྱི་ཚུལ་དུ་བྱས་པའི་
སྟོད་ཀྱི་ཟླ་གམ་ལ་པདྨ་དམར་པོ་འདབ་མ་བརྒྱད་པ་མུ་ཁྱུད་དང་བཅས་པ་བྲིས་
པའི་སྟེང་དུ་སྔར་གྱི་སྐུ་དེ་བཞུགས་སུ་གསོལ། ཟླ་གམ་མདུན་མ་ལ་འདབ་མ་
བརྒྱད་བྲིས་པའི་ལྟེ་བའི་སྟེང་དུ་ལྷ་བཤོས་མཁར་ཐབས་སུ་བརྩིགས་པར་མར་
དང་གླང་ཤས་བརྒྱན་ཏེ། སྤོས་དང་ཟས་སྣས་བརྒྱན་པ་རྟེན་གཏོར་དུ་བྱས་པ་
དང༌། འདབ་མ་བརྒྱད་ཀྱི་སྟེང་དུ་ལྷ་བཤོས་མར་གྱིས་བརྒྱན། ཤ་ལྷུ་བརྒྱད་
དམ་མེད་ན་དུམ་བུ་བརྒྱད། ཆང་ཏི་བརྒྱད། དཀར་གསུམ་མངར་གསུམ་གྱིས་
423-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
སྤུས་པའི་རིལ་བུ་བརྒྱད་རྣམས་གཞུག་པའི་རྩར། ཉ་ཕྱིས་སམ། དངུལ་ཕོར་
རམ། དུང་ཆོས་སུ་པདྨ་འདབ་མ་བརྒྱད་པའི་ལྟེ་བར་བྷ་དང༌། འདབ་མ་རྣམས་
ལ་རེ་རེ་བཞིན། ཨོཾ་ཨཱབྷ་ཧཱུྃ་སྭཱ་ཧཱ། མུ་ཁྱུད་བཞི་ལ་རིམ་པ་བཞིན་དུ་ནང་ནས་
ཉེ་སྙིང༌། སྙིང་པོ་དང་མིང་གི་སྙིང་པོ་རྣམས་དང་འབོད་པའི་སྔགས་རྣམས་གི་
ཝཾ་དང་དཀར་གསུམ་མངར་གསུམ་དྲི་བཟང་དང་སྦྱར་བས་བྲིས་ཏེ་སྤེལ་ཚ་
དང་བཅས་པ་བྲིས་པའི་སྣོད་སྦུབས་ཏེ་བཞག་གོ །གཞན་ཡང་མཆོད་པའི་བྱེ་
བྲག་དཔག་མེད་འབྱོར་ཚད་བཤམ་མོ། །སི་ལ་དང་ཙནྡན་དམར་པོའི་བདུག་
སྤོས་སྤྱན་འདྲེན་དུས་སུ་དབུལ་པར་བྱའོ། །དེ་ལྟ་བུའི་གནས་སུ་རྣལ་འབྱོར་བྱ་
བ་ལ་གཉིས་ལས། དང་པོ་བདག་ཉིད་བསྐྱེད་ཅིང་སྒོམ་བཟླས་བྱ་བ་ནི། སྟན་
བདེ་ བ་ ལ་ འདུག་ སྟེ་ སྐྱབས་འགྲོ་སེམས་བསྐྱེད་ བྱས་ལ། སྐད་ ཅིག་ གིས་
མདུན་གྱི་ནམ་མཁར་རྡོ་རྗེ་འཛིན་པ་བླ་མ་དང་དབྱེར་མེད་པ་ལ་སངས་རྒྱས་
བྱང་སེམས་ཚོགས་ཀྱིས་བསྐོར་བ་བྱོན་པ་ལ་ཡན་ལག་བདུན་པས་མཆོད་
གསོལ་ བྱས་ནས། མཆོད་ བྱ་ མཆོད་བྱེད་ ཀྱི་ ངོ་བོ་ཐམས་ཅད་ མི་དམིགས་
པའི་ངང་ལ་བཞག་ནས། སྭ་བྷཱ་ཝས་སྦྱངས་པའི་ངང་ལ་ཅུང་ཟད་མཉམ་པར་
བཞག་གོ །དེའི་ངང་ལས་རི་རབ་ཆེན་པོའི་སྟེང་དུ་སྣ་ཚོགས་རྡོ་རྗེའི་ལྟེ་བ་ལ་
གནས་པའི་པདྨ་དང་ཉི་མ་དང་བགེགས་ཀྱི་གདན་གནོན་ཞིང༌། སྟེང་རྡོ་རྗེའི་
གུར་དང་། འོག་རྡོ་རྗེའི་ས་གཞི་དང་། བར་རྡོ་རྗེ་དྲྭ་བ་དང་། མདའི་དྲྭ་བ་དང་།
ཕྱི་ཡེ་ཤེས་ཀྱི་མེ་རབ་ཏུ་འབར་བའི་དབུས་ཀྱི་ཡི་དྭགས་ཀྱི་སྟེང་ན་ཧཱུཾ་ལས་
བདག་ཉིད་འབྱུང་པོ་འདུལ་བྱེད་ཞལ་གཅིག་སྤྱན་གསུམ་འབར་བའི་སྟངས་
སྟབས་ཅན། །བགེགས་ཚོགས་མནན་ཅིང་སྐྲག་པར་མཛད་པ་མེ་རེའི་ཀློང་
424-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
དུ་བསྐྱེད་པའི་སྙིང་ཀར་པདྨ་ཉི་མའི་སྟེང་ན་ཧཱུྃ་དང་མཐའ་སྐོར་དུ་སུམྦྷ་ནིས་
བསྐོར་པར་བསམས་ལ། སྙིང་ཀའི་ཧཱུཾ་ལས་འོད་འཕྲོས་ པས་སྟེང་གི་ནམ་
མཁར་རྡོ་རྗེ་འཛིན་པ་དེ་ཁོ་ན་འདྲ་བ་བྱོན་པ་ལ་མཆོད་དེ། ཛཧཱུྃ་བཾ་ཧོས་
གཉིས་སུ་མེད་པར་ བསྟིམས་ ལ། དེ་ བཞིན་གཤེགས་པ་ཐམས་ཅད་ ཀྱིས་
དབང་ བསྐུར་ ཏེ་ མི་བསྐྱོད་ པས་ དབུར་བརྒྱན་པར་བསམས་ལ། སྙིང་གའི་
སྔགས་ལ་དམིགས་ཏེ། ཨོཾ་སུམྦྷ་ནི་སུམྦྷ་ཧཱུྃ་ཧཱུྃ་ཕཊ། ༀ་གྲོ་སྐྱ་གྲོ་རྡ་ཧཱུྃ་ཧཱུྃ་ཕཊ།
ཨོ་གྲོ་བྷྱཱ་པ་ཡ་གྲི་ཧྥུ་པ་ཡ་ཧཱུྃ་ཧཱུྃ་ཕཊ། ཨོཾ་ཨ་ན་ཡ་ཧོ་བྷ་ག་ཝཱན་བིདྱ་རཱ་ཛ་ཡ་ཧཱུྃ་
ཧཱུྃ་ཕཊ། ཅེས་པའི་སྔགས་ཅི་མང་དུ་བཟླས་ཏེ་རབ་ཏུ་དམིགས་པར་བྱའོ། །དེ་
སྐད་དུ་མཁའ་ འགྲོ་ རྒྱ་ མཚོ་ ལས། དེ་ལྟའི་མཆོག་གི་ སྒྲུབ་པ་ཉིད། །མ་མོ་
རྣམས་ནི་སྒྲུབ་པའི་མཆོག །དེ་དབུས་ ཁྲོ་བོ་ཆེན་པོ་ནི། །ཞལ་གཅིག་པ་ལ་
ཕྱག་བཞི་པ། །ཞལ་གྱི་མཆེ་བ་ཅུང་ཟད་གཙིགས། ཁྲོ་བཅས་ཞལ་ནི་བཞད་པ་
ལ། །སྐུ་མདོག་ སྔོན་ པོ་ འཇིགས་ ཆེན་ པོ། །ཐོད་ པའི་ ཕྲེང་ བས་ རྣམ་ པར་
བརྒྱན། །ཡི་ དྭགས་ ཞོན་ ཞིང་ ཉི་ མར་ གནས། །གར་ ལྡན་ སུམ་ ཅུ་ གསུམ་
འཇིགས་མཛད། །སྟག་གི་པགས་པའི་གོས་འཛིན་ཅིང༌། །རྒྱན་གསུམ་བཟང་
པོའི་གཟུགས་ཅན་དེ། །བ་དན་གསུམ་པ་རྡོ་རྗེ་དང༌། །ཐོ་བ་དང་ནི་མཚན་མོ་
འཛིན། །གཡས་དང་གཡོན་གྱི་ཕྱག་དག་ན། །དེ་བཞིན་མདའ་དང་གཞུ་ཉིད་
དོ། །ཞེས་གསུངས་པའི་དོན་ནི། བདག་ཉིད་བསྐྱེད་ཟིན་ནས་བཟླས་པའི་རྣལ་
འབྱོར་བསྟན་ཟིན་ཏོ། །
གཉིས་པ་མདུན་བསྐྱེད་བྱ་ཞིང་བཟླས་པ་ནི། དེ་ལྟར་བདག་གི་རྣལ་
འབྱོར་རྫོགས་པའི་མདུན་དུ་བྲག་རི་ཆེན་པོའི་རྩེར། པདྨ་དམར་པོ་དང་ཉི་མ་
-425-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
ལ་གནས་པའི་བྱི་བ་སྔོན་པོ་རིན་ཆེན་སྐྱུགས་པའི་སྟེང་ན་གྷ་དམར་སྐྱ་ཡོངས་
སུ་གྱུར་པ་ལས། ཚོགས་ཀྱི་བདག་པོ་དམར་པོ་གླང་པོ་ཆེའི་སྣ་ཅན་གཡས་
གཡོན་དུ་གཟིགས་པའི་སྤྱན་གསུམ་དང་རལ་བའི་ཐོར་ཚུགས་རཏྣའི་རྒྱན་གྱིས་
མཛེས་པའི་དཔུང་རྒྱན་དང་དོ་ཤལ་འཆང་ཞིང་། མེ་ཏོག་དམར་པོའི་ཐོད་དང་
ཕྲེང་བ་ཅན། ཕྱག་བཅུ་གཉིས་ཀྱི་གཡས་པ་དྲུག་ན་རིམ་པ་བཞིན་དུ་དགྲ་སྟ་
དང༌། མདའ་དང༌། ལྕགས་ཀྱུ་དང༌། རྡོ་རྗེ་དང༌། རལ་གྲི་དང༌། འཕང་མདུང་
དང༌། གཡོན་དྲུག་ན་གཏུན་ཤིང་དང་། གཞུ་དང༌། ཁ་ཊཾ་ག་དང༌། ཁྲག་གིས་
གང་བའི་ཐོད་པ་དང་། ཤ་ཆེན་གྱིས་བཀང་བ་ཐོད་པ་དང༌། །ཕུབ་ཆུང་བ་དན་
བསྡེབས་པ་སྟེ་དྲུག་གིས་རིམ་པ་བཞིན་ནོ། །དེ་ལ་གཡས་ཀྱིས་རྡོ་རྗེ་དང་
གཡོན་གྱིས་ཐོད་པ་ཁྲག་གིས་བཀང་བ་གཉིས་ཐུགས་ཀར་སྟེང་འོག་ཏུ་འཛིན་
ཅིང་། གཞན་རྣམས་བརྐྱང་པའི་རྣམ་པའོ། །སྟོད་སྨད་རིན་ཆེན་སྣ་ཚོགས་དང་
བ་ཏི་ཁྲ་བོའི་ཤམ་ཐབས་ནོར་བུའི་ཕྲེང་བས་བཅིངས་ཤིང༌། ཞབས་གཡོན་
བརྐྱང་བས་བྱི་བའི་མགོ་མནན་ནས་གཡས་བའི་རྟིང་བ་གཡོན་གྱི་ཕྱིན་པ་ལ་
གཏད་དེ་གར་མཛད་པའི་འོད་ཟེར་དམར་པོ་འཁྲུག་པའི་བདག་གི་བསྒྲུབ་བྱ་
འགུགས་ཤིང་ནོར་གྱི་ཆར་འབེབས་པ། ཐུགས་ཀར་པདྨ་དང་ཉི་མའི་སྟེང་ན་གྷ་
དམར་སྐྱ་ལ་ཡི་གེ་ཉི་ཤུ་རྩ་གཅིག་གིས་བསྐོར་བ་ཅན་བསམ་པར་བྱའོ། །དེ་
ནས་རང་གི་སྙིང་ཀའི་ཧཱུྃ་ལས་འོད་ཟེར་འཕྲོ་བ་དང་མཉམ་དུ། ཨོཾ་གྷ་གྷ་སིདྡྷི་
སིདྡྷི་སརྦ་ཨརྦ་ས་དྷ་མེ་པྲ་སྭ་དྷ་མེ་ཧཱུྃ་ཧཱུྃ་ཛཛསྭཱཧཱ། ཞེས་བརྗོད་མ་ཐག་ཏུ་འོད་
ཀྱིས་བསྐུལ་ཏེ་ཚངས་པའི་གནས་ནས་སྔ་མ་ལྟ་བུའི་ཚོགས་བདག་ནམ་མཁར་
བྱོན་པ་ལ་མཆོད་དེ། ཛ་ཧཱུཾ་བཾ་ཧོས་མདུན་གྱི་བྲིས་སྐུ་མདུན་བསྐྱེད་ཀྱི་ངོ་བོ་
-426-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
བསྐྱེད་མ་ཐག་པ་དེ་ལ་བསྟིམ། སླར་ཡང་མེ་ཏོག་དམར་པོ་ལ་སོགས་པ་དང་
བདུག་སྤོས་སིལ་མས་མཆོད་དེ་དགྱེས་པར་བསམས་ལ། ཨོཾ་ཨཱགྷ་ཧཱུྃ་སྭཱཧཱ།
ཞེས་འབུམ་ཕྲག་གཅིག་དང༌། ཨོ་བ་ག་ཏྲེ་ཀ་དོཥཱ་བིནྡྷ་ཧཱུྃ་ཕཊ་སྭཱཧཱ་སྟེ་སྙིང་པོ་
འབུམ་དང་། ཨོཾ་བྷཾ་ག་ཎ་པ་ཏི་སྭཱཧཱ། མིང་གི་སྙིང་པོ་འབུམ་རྣམས་སུམ་སྒྲིལ་
ལམ། ཐོག་མར་ཨོཾ་ཨཱགྷ་ཧུ་བོན་བཟླས་པས་རྟགས་བྱུང་བ་དང་དངོས་གྲུབ་
བླང་བར་བྱའོ། །གཞན་གསུམ་པོ་མ་བཟླས་ཀྱང་འགལ་བ་མེད། །འབོད་པ་
དང་བསྙེན་སྔགས་ཀྱིས་ངེས་པར་འགྲུབ་ཅེས་བླ་མའི་མན་ངག་ལས་བརྒྱུད་
དོ། །དེ་ལྟར་གང་འཐད་བཟླས་པའི་འོད་ཟེར་གྱིས་ཕྱོགས་བཅུའི་ནོར་བུ་དང་
དབང་པོ་ལ་སོགས་པའི་གཟི་བརྗིད། ལྷ་དང་ཀླུ་དང་མིའི་འབྱོར་པ་ཐམས་ཅད་
དང༌། གང་དབང་དུ་བྱ་བར་འདོད་པའི་བསྒྲུབ་བྱ་ཐམས་ཅད་བཀུག་ནས་
བདག་གི་ཁང་པའི་ནང་དང་རྐང་པའི་དྲུང་དུ་བདག་ལ་ཆགས་པས་ལུས་དམར་
ཞིང་གཅེར་བུར་ལྷགས་ནས། དེའི་རྣམ་པར་ཤེས་པ་བདག་གི་སྙིང་གར་ཐིམ་
པར་ བསམ་ ཞིང་ ། ལྷའི་ ང་ རྒྱལ་ གྱིས་ སྔགས་བཟླས་ ཏེ། ཐུན་ འཇོག་ ཁར་
མཆོད་པས་མཆོད་དེ་བདག་གི་འདོད་པའི་དོན་ཚོགས་བདག་གིས་བསྒྲུབས་
པར་བསམས་ལ། རྒྱལ་བའི་སྐུ་གསུང་རྡོ་རྗེ་ཡི། །གཉིས་མེད་ཡེ་ཤེས་ལས་
བྱུང་བ། །ཚོགས་རྗེ་ཚོགས་བདག་དཔལ་དང་ལྡན། །བགེགས་ཀྱི་གཙོ་ལ་ཕྱག་
འཚལ་བསྟོད། །ཅེས་པ་ལ་སོགས་པས་བསྟོད་དེ། ལྷ་ཡི་ང་རྒྱལ་གྱིས་ལངས་
ལ་སེམས་ཅན་གྱི་དོན་དུ་བསྔོ་བ་བྱས་ལ་སྒྱུ་མ་ལྟ་བུར་གནས་པར་བྱའོ། །
དེ་ལྟར་བསྒོམ་ ཞིང་ ཉིན་རེ་བཞིན་ཚོགས་བདག་ གི་ མདུན་དུ་ཤུག་ པའམ་
འབྲས་བུ་ཅན་གྱི་ཤིང་ངམ་གཞན་གྱིས་བརྩིགས་ལ་མེ་སྤར་རོ། །འོག་ནས་
427-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
འབྱུང་བ་ལྟར་ལྷ་བསྐྱེད་པ་ལ་དཀར་གསུམ་མངར་གསུམ་སྦྱར་བའི་བག་ཕྱེ་
དང་ཁུར་བ་མང་དུ་བྱས་པས་སྦྱིན་སྲེག་ཟླ་བ་ཕྱེད་ནས་གཅིག་གི་བར་དུ་
བྱ་ཞིང་། ཚོགས་བདག་གིས་ལོག་འདྲེན་བརྒྱད་ཁྲི་བཞི་སྟོང་བསྐུལ་ནས། དེ་
དག་གིས་བསྒྲུབ་བྱ་དང་ནོར་དང་འབྲུ་ལ་སོགས་པ་དབང་དུ་བྱས་ཏེ་བདག་ལ་
ཕུལ་བར་བསམ་ཞིང༌། འཇིག་རྟེན་ཐམས་ཅད་བདག་གི་དབང་དུ་གྱུར་པར་
བསམ་མོ། །དེ་ལྟར་རྒྱས་པའི་འོག་ཏུ་གཏོར་མ་ཡང་རྩ་སྔགས་ཀྱི་ཕུལ་ལ་
མཉེས་པར་བསམ་ཞིང༌། ཁྱད་པར་དུ་ཐོ་རངས་ཀྱི་དུས་སུ་བཟླས་བརྗོད་
བརྩོན་པས་སྦྱིན་སྲེག་བྱ་ཞིང་། རྟེན་གཏོར་བཅས་པ་དེ་གསོལ་བར་བསམས་
ལ་སྔ་མ་བཞིན་དུ་བྱའོ། །
ཐུན་མཚམས་སུ་སྣོད་གཙང་མར་ཅི་འབྱོར་པ་བཤམས་ལ། ཨོཾ་ཨཱཧཱུྃ་གིས་
བདུད་རྩིར་བྱིན་གྱིས་བརླབས་ལ། ཚོགས་བདག་མདུན་དུ་བསམས་ལ་རྩ་བའི་
སྔགས་ཀྱིས་ཕུལ་ལ། རྒྱལ་བའི་བཞེད་པ་འགྲུབ་པ་དང༌། །སྡུག་བསྔལ་ཆུ་
བོར་ གནས་ པ་ ཡི། །སྐྱེ་བོ་ ཡུན་ དུ་ བསྐྱབ་ པའི་ ཕྱིར། །བྱང་ ཆུབ་ མཆོག་ཏུ་
སེམས་བསྐྱེད་ཅིང་། །ཉི་མའི་འོད་བཞིན་གསལ་བའི་ཞལ། །མ་རིག་སྒྲིབ་པ་
སྤངས་པའི་སྐུ། །འཇིག་རྟེན་འདིར་ནི་དོན་མཛད་པའི། །ཚོགས་བདག་ཉིད་ལ་
ཕྱག་འཚལ་བསྟོད། །ལྷ་རྣམས་ཁྱོད་ལ་མཆོད་པར་བྱེད། །ཚོགས་བདག་ཉིད་
ལ་ཕྱག་འཚལ་བསྟོད། །མེ་ཏོག་ཕྲེང་བ་རཏྟའི་དབྱིབས། །ལ་དུ་ལ་ཕུག་ཡིད་
འོང་ཟས། །ཙནྡན་ག་པུར་དུ་རུ་ཀ། །ལི་ལ་སོགས་པའི་སྤོས་མཆོག་དང༌། །
མར་ མེ་ རོལ་ མོ་ ལ་ སོགས་ པ། །མཆོད་ པའི་ བྱེ་ བྲག་བསམ་ མི་ཁྱབ། །
བགེགས་རྒྱལ་ ཚོགས་བདག་འཁོར་བཅས་མཆོད། །བདག་ལ་དངོས་གྲུབ་རྒྱ་
-428-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
ཆེན་སྩོལ། །ཨོཾ་གྷ་གྷ་སིདྡྷི་སིདྡྷི་སརྦ་ཨརྦ་མེ་པྲ་ སཱ་དྷ་ཡེ་ཆེ་གེ་པཱ་ཤཾ་ཀུ་རུ་
ཧོཛཛསྭཱ་ ཧཱ། ཞེས་པས་བསྟོད་པར་བྱའོ། །དེ་ལྟརབསྒྲུབ་པས་སྒོ་རྡུང་བ་
དང་
། ཐོག་འཚེག་པ་དང༌། འོད་འབྱུང་བ་དང༌། ལྕགས་ལ་སོགས་པའི་ཚོང་
དཔོན་བྱེད་པ་དང༌། གླང་ཞོན་པ་དང༌། ཡོངས་ཕུང་རྩེ་ཞིང་ཁ་ཟས་སྦྱིན་པ་ལ་
སོགས་འབྱུང་ངོ༌། །འཇིགས་པའི་ཆོ་འཕྲུལ་ཅི་བྱུང་ཡང་ བློའི་ཆོ་འཕྲུལ་དུ་
ཐག་བཅད་པ་རང་གྲོལ་དུ་བཞག་པས་ཞི་བར་འགྱུར་རོ། །སྒྲུབ་པའི་རྟགས་དེ་
དག་བྱུང་བ་དང་བསྙེན་པ་ཁ་གསོ་བའི་ཕྱིར། གནས་དེ་ཉིད་དུ་མཎྜལ་གྲུ་བཞི་
སེར་པོར་ བྱུགས་ ལ་ འདབ་ བརྒྱད་ བཀོད་ པའི་ ཕྱི་ རིམ་ དུ་ གྲུ་ བཞི་ རྒྱ་ དང་
དཔངས་ཉིས་འགྱུར་བྱས་པའི་མཐར་མུ་རན་གྲུ་བཞི་ལ་རིན་ཆེན་འབར་བ་
བརྒྱད་དང༌། ལྟེ་བ་དང་འདབ་མ་མེ་ཏོག་དམར་པོའམ་སེར་པོའི་ཚོམ་བུ་
བཀོད་དེ། འབྲས་བུ་ཅན་གྱི་ཤིང་གིས་གྲུ་བཞིར་བརྩིགས་ལ། རང་ཉིད་སྟན་
གོས་སེར་པོ་བྱས་ཏེ་སྒེག་པ་དང་བཅས་པས་རྒྱལ་པོ་རོལ་པའི་འདུག་སྟངས་
ཀྱིས་ལྷོ་ནས་བྱང་ཕྱོགས་སུ་བལྟ་སྟེ། དགའ་ཞི་སྤྲོ་བས་འདུག་ལ་བདག་གི་
རྣལ་འབྱོར་དང་མདུན་བསྐྱེད་ལ་མཆོད་དེ། མེ་ལྷ་སེར་པོ་ལས་འདོད་རྒྱུ་འབྱུང་
བར་བསམས་ལ། བསྲེག་རྫས་ རཏྣ་སྣ་ཚོགས། ཤིང་ཏོག་སྣ་ཚོགས། ཕྱུགས་
ནོར་གྱི་སྤུ། དཀར་ གསུམ་ མངར་གསུམ། འབྲུ་སྣ་ཚོགས། མར་དང་ཁ་ཟས་
སྣ་ཚོགས། ཙནྡན་དཀར་པོ། མེ་ཏོག་སེར་པོ་རྣམས་གཡས་སུ་བཤམ་ཤིང་།
གཡོན་དུ་མཆོད་པ་ལྔ། གཏོར་མ་གཉིས་བཤམས་པའི་གཅིག་གཞི་བདག་ལ་
སྦྱིན། དེ་ནས་བསྲེག་རྫས་ ཨོ་ ཨཱཧཱུྃ་གིས་བདུད་རྩིར་བྱིན་གྱིས་བརླབས་ལ།
བསྙེན་པའི་སྔགས་ཀྱི་མཐར་འབྱོར་བ་པུཏྟིཾ་ཀུ་རུ་ཨོཾ། ཞེས་བརྗོད་ནས་བསྟོད་
-429-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
དེ། བརྒྱ་སྟོང་ལ་སོགས་པ་འབུལ་ཞིང་གསོལ་བ་བཏབ་ནས། མར་ དགང་
བླུགས་གསུམ་དང་གཏོར་མ་འབུལ། གསོལ་བ་བཏབ་པས་མཉེས་ཏེ་བདག་
གི་ གནས་ དེར་ རཏྣའི་ ཆར་ ཕབ་ པར་ བསམས་ ལ། བཟོད་ པར་ གསོལ་ཏེ།
གཤེགས་སུ་གསོལ་བ་ནི་དགོས་པ་མ་ཡིན་ཏེ་བྲིས་སྐུ་ལ་བསྟིམ་པར་བྱས་ནས།
ཐལ་བ་རི་རྩེའམ་མི་ཕྱུགས་ཀྱིས་འཐུང་བའི་ཆུར་འདོར་བས་འབྱོར་པ་རྒྱས་
པར་འགྱུར་རོ། །དེ་ནས་རྒྱུན་དུ་བྱེད་ན་བསྲེག་རྫས་རིལ་བུར་བྱས་ལ་སྦྱིན་
སྲེག་བྱའོ། །དེ་ལྟར་སྐྱེ་བོས་དབེན་པར་ཟླ་ཕྱེད་དུ་བསྒྲུབས་པས་རྨི་ལམ་སྔར་
སྨོས་པ་ལྟར་དང༌། མེ་ཏོག་ དམར་པོ་འཐུ་བ་དང༌། །ཉི་མ་ཤར་དང་རི་རྩེར་
ཕྱིན། །རྒྱལ་པོ་བདག་གི་དབང་དུ་འདུ། སྐྱེ་བོ་མང་པོས་བསྐོར་ཞིང་དགའ་བ་
དང༌། དངོས་སུ་ཡུལ་དཔོན་དང་ཡ་རབས་དབང་དུ་འདུ་བ་དང༌། སྔར་པས་
ཉམས་དགའ་བ་དང༌། སྐྱེ་བོ་བྱམས་པ་ལ་སོགས་པ་འབྱུང་སྟེ་གྲུབ་རྟགས་
སོ། །སྒྲུབ་པའི་ཆོ་ག་བརྗོད་ཟིན་ཏོ།། །།
དོན་གསུམ་པ་དེ་ལྟར་སྒྲུབ་བྱས་ཀྱང་རྟགས་མ་བྱུང་ན་སྤོགས་པའི་ཆོ་ག་
ལ་ གཉིས། དང་པོ་སྔགས་བཟློག་ སྟེ་བཟླ། དེས་ཀྱང་མ་གྲུབ་ན་ཕྱེད་ནས་
བཟློག་སྟེ་བཟླ། དེས་ཀྱང་མ་འགྲུབ་ན་འབྲུ་དཀྲུགས་ཏེ། ཨོ་གྷ་ཨཱསཱ་ཧཱུཾ་ཧཱ།
ཞེས་བརྒྱ་ཕྲག་གཅིག་བཟླས་པས་རྟགས་མི་འབྱུང་མི་སྲིད་དོ། །རྟགས་བྱུང་
ནས་ལས་ལ་སྦྱར་རོ། །དེ་ལྟར་བྱས་ཀྱང་སྒྲུབ་པའི་རྟགས་མེད་ཅིང་ཐོགས་སེར་
བབ་པ་དང༌། ཆུ་ཁམ་པ་འབབ་པ་དང༌། གཅན་གཟན་མཆེ་བ་གཙིགས་པ་
དང༌། མི་དམར་པོས་རྒོལ་བ་དང་། ནོར་འཕྲོག་ཆོམ་རྐུན་སོགས་དང་སྙིང་མི་
དགའ་བ་སོགས་ཟློག་རྟགས་བྱུང་ན་སྔར་ལྟར་སུམ་འདབ་ཏུ་བསྒྲུབ་པར་
-430-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
བྱའོ། །དེས་ཀྱང་མ་གྲུབ་ན། ཨོཾ་བ་ར་ཏ་ཀ་ཡེ་སྭཱཧཱ། ཉེ་སྙིང་དང༌། ༀ་བ་ག་ཏྲེ་
ཀ་དོཝ་བིནྡྷ་ཧཱུྃ་ཕཊ་སྭཱཧཱ། སྙིང་པོ་དང་། ཨོ་བྷཾ་ག་ཎ་པ་ཏི་ཏེ་སྭཱ་ཧཱ། མིང་གི་སྙིང་
པོ་འབུམ་བགྲང་། མཉམ་དུ་འབོད་པའི་སྔགས་ཅི་འགྲུབ་བཟླས་པས་རྟགས་
བྱུང་བ་དང་དངོས་གྲུབ་བླང་ངོ༌། །དེས་ཀྱང་མ་འགྲུབ་ན་གནད་ལ་དབབ་པ་
ནི། བྲིས་སྐུའི་མདུན་དུ་ཐབ་གྲུ་གསུམ་བྲིས་པའི་སྟེང་དུ་ཚེར་མ་གྲུ་གསུམ་དུ་
བརྩིགས་ལ། རང་ཉིད་ཁྲོ་བོ་རྡོ་རྗེ་འཛིན་པར་དམིགས་ལ། ཚོགས་བདག་སྔར་
བཞིན་ཐབ་ཏུ་བསྐྱེད་ལ་བསྲེག་རྫས་རིལ་བུར་བྱས་པ་བརྒྱ་རྩ་བརྒྱད་ནས།
མར་ཁུ་བརྒྱ་རྩ་བརྒྱད། བལ་ལུའི་དུམ་བུ་བརྒྱ་རྩ་བརྒྱད་རྣམས་སྤེལ་ལ། སུམྦྷ་
ནིའི་མཇུག་ཏུ་འདིའི་སྔགས་གོང་མ་གཉིས་བཏགས་ཏེ་སུམ་སྦྲེལ་གྱིས་ཕུལ་ལ།
ཌཱ་མ་རུའི་སྒྲས་ཚོགས་བདག་བསྐུལ། དེས་ལོག་འདྲེན་རྣམས་བསྐུལ། དེ་
རྣམས་ཀྱིས་རང་གི་འདོད་པ་སྒྲུབ་བར་བསམ་ཞིང་། ཞག་བདུན་དུ་བྱས་པས་
སྔར་བཞིན་རྟགས་བྱུང་ནས་དངོས་གྲུབ་བླང་ངོ༌། །དེས་མ་གྲུབ་ན་རྟེན་གཏོར་
བྲིས་སྐུ་མདུན་དུ་བཤམས་པ་དེ་དག་གཡས་ཕྱོགས་སུ་བཤམ་པའི་བར་ལ་
ཡོལ་བ་དམར་པོ་བཏང་ལ། རང་ཉིད་འབྱུང་པོ་འདུལ་བྱེད་དུ་གསལ་བས་
ཚོགས་བདག་ཞབས་ཀྱིས་མནན་བར་བསྒོམས་ལ། ལག་པ་གཡས་པའི་མཐེ་
བོས་མཐེབ་ཅུང་མནན་ལ། བར་མ་གསུམ་རྡོ་རྗེ་གདེངས་པའི་ཕྱག་རྒྱས་གཟིར་
ཞིང་། གུ་གུལ་དང་ཤ་ཆེན་གྲི་ཁྲག་རྣམས་ཀྱི་དུད་པས་བྲིས་སྐུ་བླ་རྡོ་དང་
བཅས་པ་བདུག་ཅིང་། གསུམ་སྦྲེལ་ཏེ་བཟླས་པའི་འོད་ཟེར་ཚ་ཞིང་རྩུབ་པས་
གདུང་བས་མ་བཟོད་ནས་འཇིག་རྟེན་གསུམ་གྱི་ཚེ་དང་ལོངས་སྤྱོད། བསོད་
ནམས་ཐམས་ཅད་བསྡུས་ནས་རང་ལ་དངོས་གྲུབ་བྱིན་བར་བསམས་ལ། སུམྦྷ་
-431-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ནིའི་མཇུག་ཏུ་སྔགས་གསུམ་བཟློག་ནས་བགྲང་བ་སྦྲེལ་ལ། ཏིལ་ནག་པོ་ལ་
བསྟིམས་ཏེ་བྲིས་སྐུ་ལ་བྲབས་བས་ཚོགས་བདག་གི་ཞབས་གཡོན་བྱི་བའི་སྟེང་
དུ་བརྡབ་པས་རཏྣ་སྣ་ཚོགས་སྐྱུགས་ནས་རང་གི་གནས་ཁང་དེ་ཁེངས་པར་
བསམ་ཞིང་སྔགས་བཟླས་པའི་གཞན་བཙོན་དུ་བཟུང་བ་དང༌། བརྡུངས་པ་
དང༌། རིད་ པ་ དང༌། རང་ ལ་ འདུད་ པ་དང༌། ནམ་ མཁའ་ ལས་ རཏྣའི་ཆར་
འབབ་པ་དང༌། མེ་ཏོག་ལེགས་པོ་རྒྱས་པ་དང་། གཏེར་རྙེད་པ་དང༌། འབྲུ་སྣ་
རཏྣ་ལ་ལོངས་སྤྱོད་པ་དང༌། རིའི་ཁོང་གསེང་ནས་ནོར་བུ་འབུལ་བ་དང་།
བྱིའུ་འམ་མི་དམར་པོས་ཕྱག་བྱེད་པ་སོགས་དེ་ལྟར་བཟང་རྟགས་རྣམས་
སྤོགས་པས་བྱུང་ངམ་མ་སྤོགས་པའི་དུས་སུ་བྱུང་ཡང་རུང་སྟེ། སྔར་གྱི་སྒྲུབ་
རྫས་རྣམས་ཀྱི་ཕུད་ཚོགས་བདག་ལ་མཚོན་ནས་རང་གིས་སྤྱོད་ཅིང་། ཉ་ཕྱིས་
ལ་སོགས་འཁོར་ལོ་ཅན་གྱི་སྣོད་དུ་བདུད་རྩི་བཟང་པོས་བཀང་སྟེ། འཇིག་
རྟེན་ གསུམ་ གྱི་དཔལ་འབྱོར་ཐམས་ཅད་དེ་ལ་བསྡུས་ལ། སྲིན་ལག་གིས་
མཉེས་ཏེ་ཡིག་འབྲུ་རྣམས་འདྲེས་པ་དེ་འཐུངས་པས་ཇི་ལྟར་བསམས་པའི་དོན་
རྣམས་འགྲུབ་ཅིང་ གཟི་བརྗིད་དང་ ལྡན་པར་བསམ་མོ། །དངོས་གྲུབ་ བླང་
ཐབས་འདི་མེད་ན་རང་གི་གཉེན་འདུན་ཡིན་ཡང་ཟས་ནོར་མི་སྟེར་པ་དང་འདྲ་
བས་ འདི་ ཤིན་ཏུ་ གལ་ ཆེའོ། །མཆོད་ གཏོར་ ལ་ བརྩོན་ པར་ བྱའོ། །དཀོན་
མཆོག་མཆོད། ཚོགས་བདག་ལ་མཆོད། དབུལ་པོ་ལ་སྦྱིན་གཏོར་བྱ། དེ་ལྟར་
སུས་བསྒྲུབས་ཤིང་འབད་པ་ལ་ལོངས་སྤྱོད་ཚོགས་བདག་ཉིད་དང་མཉམ་པར་
འགྱུར་རོ། །འདི་ རྒྱུད་འཇམ་ཞིང་བཀྲ་ཤིས་ཏེ་སྒྲུབ་པ་པོ་ཚེ་རིང་ཞིང་ནད་
གདོན་གྱིས་མི་ཚུགས་སོ། །སྐྱེ་བ་ཀུན་ཏུ་ལོངས་སྤྱོད་དང་ལྡན་ནོ། །འདི་ལོག་
-432-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
འདྲེན་བརྒྱད་ཁྲི་བཞི་སྟོང་གི་དཔོན་ཡིན་པས་བགེགས་རིགས་ཐམས་ཅད་
བདག་གི་མདུན་དུ་འོང་མི་ནུས་ཤིང་བར་གཅོད་བྱེད་མི་ནུས་སོ། །སྒྲུབ་པ་
གཞན་བྱེད་པའི་ཡང་སྔོན་དུ་འདིའི་བསྙེན་སྒྲུབ་ཐེབས་ན་བགེགས་ཀྱི་བར་
གཅོད་མི་འབྱུང་ངོ༌། །རྒྱལ་པོ་ལ་སོགས་ཆེ་གཉན་བཙུན་གསུམ་རྣམས་འདུན་
ཞིང་མཆོད་པས་དབང་དུ་འགྱུར་བ་དང༌། སྔགས་པ་སྐལ་པ་བཟང་པོ་དེ་དག་
གིས་མཐོང་ན་དགའ་བ་དང༌། ཇི་སྐད་སྨྲས་པའི་ཚིག་ལ་དགྲས་ཀྱང་ངོ་མི་
བཟློག་པར་སྒྲུབ་པ་དང༌། སྙན་གྲགས་བསོད་ནམས་རྒྱས་ཤིང་སྐྱེ་བ་ཐམས་
ཅད་དུ་འབྱོར་བ་དང་ལྡན་པར་འགྱུར་རོ། །དེས་ན་འདི་ཟབ་པས་གཞན་གྱིས་
མ་ཚོར་བར་ཉམས་སུ་བླང་བར་བྱའོ། །བླ་མ་དམ་པའི་མགུལ་གྱི་བུམ་པའི་
ཞལ་ཤེས་ཁོ་ནའི་གདམས་པའོ། །དེ་ནི་ཡང་གསང་བླ་མའི་ཞལ་ཤེས་ནི། སྐུ་
གསུང་ཐུགས་ཀྱི་རྟེན་དུ་རབ་ཤེལ་ཟླ་བ་དང་། བྱེ་རུ། གསེར་རྣམས་ལ་རིམ་པ་
བཞིན་ཨོཾ་ཨཱཧཱུྃ་དམ་ག་བྲིས་པའི་མཐར་རྩ་བའི་སྔགས་སྤེལ་ཚིག་དང་བཅས་
པ་བྲིས་ལ་རབ་གནས་སྔར་བཞིན་བྱས་ཏེ་སྐུ་དང་མཉམ་དུ་བཅངས་བས།
འཁུ་ཟློག་ངན་པ་དང་མི་འགྲུབ་གཏན་ནས་མི་སྲིད་པས་འདི་ཤིན་ཏུ་ཟབ་བོ། །
དེས་ངེས་པར་འགྲུབ་པའི་སྦྱར་བ་བསྟན་ཟིན་ཏོ།། །། །
ད་ནི་ལས་ལ་སྦྱར་བ་ལ་དོན་ལྔས་བསྟན་ཏེ། བསྙེན་སྒྲུབ་དངོས་གྲུབ་བླང་
བ་གོང་དུ་རྫོགས་ནས། དང་པོ་གཏོར་མ་ལ་བརྟེན་ནས་འབྱོར་བ་སྤེལ་ཞིང་
དབང་དུ་བྱ་བ་ནི། བསྒྲུབ་བྱ་དང་ནོར་དང་ཟས་ལ་སོགས་པ་གང་འདོད་པའི་
གཟུགས་མིང་སྤེལ་ཚིག་དང་བཅས་ལ་བཱ་ཤཾ་ཀུ་རུ་ཧཱུྃཞེས་པ་བྲིས་ཏེ། དགུག་
གཞུག་ཡང་ཡང་བྱས་པ་འཛིན་གཏོར་གྱི་འོག་ཏུ་བཅུག་སྟེ་ སྟེང་དུ་ཚོགས་
-433-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བདག་གོང་དུབསྐྱེད་ལ་གཏོར་མ་དེ་ཕུལ་ནས། གང་འདོད་པ་དེ་ལ་གསོལ་བ་
བཏབ་ནས་སྔགས་རིང་སྤེ་ཚིག་དང་བཅས་པ་བཟླས་པའི་ཡུངས་ཀར་གྱིས་
གཏོར་མ་དེ་བྲབས་པས། ཚོགས་བདག་གི་ཐུགས་ཀའི་འོད་ཟེར་ལྕགས་ཀྱུ་ལྟ་
བུས་གང་འདོད་པ་དེ་བཀུག་ནས་དབང་དུ་བསྡུ་བར་བསམས་ལ། ཞག་འདུན་
དུ་ཐོ་རངས་ཀྱི་ཐུན་ལ་སོགས་པར་བྱས་ན་གང་འདོད་པ་དེ་འགྲུབ་བོ། །གྲུབ་
པ་དང་གཏོར་མ་གསོས་ཏེ་གཏོང་རག་ཏུ་འབུལ་ཞིང་གཟུགས་དབེན་པར་
སྦའོ། །གློ་ བུར་ དུ་ དགོས་ པ་བྱུང་ན་ གཏོར་མ་ གཅིག་བཤམས་ ལ། བཟའ་
བཏུང་ལ་སོགས་པ་གང་འདོད་པ་དེའི་རྣམ་པའམ་གཟུགས་བྱས་ལ། དེ་དགུག་
གཞུག་བྱས་ཏེ་ཚོགས་བདག་བསྐྱེད་པ་ལ་ཕུལ་ནས་གསོལ་བ་བཏབ་ལ།
གཏོར་མ་དབང་དུ་བྱ་བར་འདོད་པ་དེའི་ཕྱོགས་སུ་བཏང་ནས་བཟླས་པ་སྔར་
བཞིན་བྱས་པས་དེ་མ་ཐག་ཏུ་འགྲུབ་བོ། །འགྲོ་ལམ་ལྟ་བུར་མཆོད་གཏོར་མ་
འགྲུབ་ན་གོང་གི་བསྲེག་རྫས་རྣམས་ཕྱི་མར་བྱས་ལ་རིལ་བུ་ཕྱི་མར་གྱིས་སྦྲུས་
པའམ་སྦྲང་རྩིས་དྲིལ་བ་བཟུང་ལ། ནངས་པར་སྐར་མ་མ་ཡོལ་དུས་ཚོགས་
བདག་མདུན་དུ་བསྐྱེད་ལ། བདུད་རྩིའི་ཕྱི་མ་སྲིན་ལག་གཡོན་པའི་སེན་མོ་
གང་ཕུལ་ལ། གང་འདོད་གསོལ་བ་བཏབ་ནས་སྙིང་པོ་བརྒྱ་རྩ་རེ་བཟླས་པས་
ལུས་དང་གྲིབ་མ་བཞིན་དུ་འགྲོགས་ནས་ལས་ཐམས་ཅད་འགྲུབ་བོ། །ཡང་
ཐོ་རངས་བསྒྲུབ་བྱ་ལ་དམིགས་ཏེ་ཚོགས་བདག་གི་རྐང་པའི་དྲུང་དུ་དྲངས་
བར་བསམ་ཞིང་བཟླས་པ་སྟོང་ཕྲག་གཅིག་བྱས་པའི་མཆིལ་མ་གི་ཝཾ་དང་
བསྲེས་ནས་དཔྲལ་བར་ཐིག་ལེ་བྱས་ནས་སྔར་གྱི་བསྒྲུབ་བྱ་དེ་ལ་བལྟས་པ་
ཙམ་གྱིས་དབང་དུ་འགྱུར་ཞིང་། ཐིག་ལེ་མཐོང་བ་ཙམ་གྱིས་སྐྱེ་བོ་ཐམས་ཅད་
-434-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
དགའ་བར་འགྱུར་རོ། །དེ་ནས་གཏོར་མ་གཅིག་གཏང་རག་ཏུ་འབུལ་ལོ། །
དུས་ཐམས་ཅད་དུ་བཟླས་སྒོམ་དང་གཏོར་མ་བྱས་ན་འདུ་འབྲལ་མེད་པར་
གྲིབ་མ་བཞིན་དུ་ཚོགས་བདག་རྗེས་སུ་འབྲང་ཞིང་དོན་འགྲུབ་པར་འགྱུར་
རོ། །གཏོར་མ་དེ་དག་ཁྱི་དང་བྱ་རོག་ལ་མི་སྦྱིན་ཞིང་ཤིན་ཏུ་གསང་སྟེ་སྒྲུབ་
བོ། །དེ་ནས་དངོས་གྲུབ་ཀྱི་དང་པོ་དེ་ཁ་དོག་དམར་པོར་བྱུང་ན་བཟང་ངོ༌། །
གཉིས་པ་སྦྱིན་སྲེག་གི་ལས་སྦྱོར་ནི། ནོར་དང་འབྲུ་ལ་སོགས་པ་འདོད་ན་
སྔར་བསྟན་པ་བཞིན་བྱ་ཞིང༌། བསྒྲུབ་བྱ་དབང་དུ་བྱེད་ན་སྐུ་གཟུགས་ཀྱི་
མདུན་དུ་ཟླ་གམ་དམར་པོ་ཁྲུ་གང་ཁ་ཁྱེར་དང་མུ་ རན་ཕྱིར་སྐྱེད་པ་ལ། དབང་
ལ་པདྨ། དགུག་པ་ལ་ལྕགས་ཀྱུས་མཚན་པའི་པདྨ་འདབ་བརྒྱད་ཀྱི་ལྟེ་བར་
ལྕགས་ཀྱུའི་སྟེང་དང་འདབ་མ་ལ་ཚོམ་བུ་དམར་པོ་དགོད། མེ་ཏོག་དམར་པོ་
དང་ལྡན་པའི་ཤིང་ངམ་རྒྱ་ཤུག་ཐབ་ཀྱི་ཚད་དུ་བརྩིགས་པའི་གཡས་སུ་ཡམ་
ཤིང་དམར་པོ་སོར་བཅུ་གཉིས་པ་དང༌། མར་དང༌། མེ་ཏོག་དམར་པོ་དང༌།
ཡུངས་ཀར་དང༌། ལ་དུ་དང༌། ལ་ཕུག་དང༌། ཁུར་བ་དང་། ཟས་སྣ་ཚོགས་
དང་། འབྲུ་སྣ་ཚོགས་དང་། དུརྦ་རྣམས་གུར་གུམ་གྱི་ཆུས་སྦྱངས་པ། དམར་པོ་
མ་ཡིན་པ་རྣམས་རྒྱ་སྐྱེགས་ཀྱིས་བསྒྱུར་ཏེ་བདུད་རྩིར་བྱིན་གྱིས་བརླབས་ཤིང་།
གཡོན་ དུ་ གཏོར་ མ་ དང༌ མཆོད་ པ་ དང༌ སྤྱན་ གཟིགས་ བཟང་ པོ་ ཡང་
བཤམས་ལ། རང་ཉིད་སྟན་གོས་དམར་པོ་དང་དམར་པོའི་ཐོད་ཆིངས་འཛིན་
པས་པདྨའི་འདུག་སྟངས་ ཀྱིས་ ཆགས་ པའི་བསམ་ པས་ ཁ་ནུབ་བལྟས་ཏེ།
ལྷའི་ང་རྒྱལ་གྱིས་ཐབ་དང་རྫས་རྣམས་ལ་ནང་མཆོད་ཀྱིས་གཏོར་ཏེ། ཨ་མྲྀ་
ཏས་བསངས་ཤིང༌། སྭ་བྷཱ་ཝས་སྦྱངས་པའི་ངང་ལས། ཧཱུྃ་ལས་པདྨ་རཱ་གའི་
-435-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
ཐབ་ཏུ་ བྱིན་གྱིས་བརླབས་ཏེ། སྨད་འཚོང་མས་ མེ་ སྤར་ ལ་ཚོགས་བདག་
བསྐྱེད་དེ། ཨོ། དད་པ་དང་ནི་དམ་ཚིག་གིས། །ཚུར་གཤེགས་བགེགས་རྒྱལ་
ཚོགས་ཀྱི་བདག །བསྲེག་བླུགས་ ཞལ་ཟས་བཞེས་ནས་ཀྱང༌། །དངོས་གྲུབ་
ཐམས་ཅད་སྩལ་དུ་གསོལ། །ཨོཾ་གྷ་གྷ་ལ་སོགས་ཀྱིས་ཚངས་པའི་གནས་ནས་
སྤྱན་དྲངས་ཏེ་བསྟིམས་ལ། དབང་བསྐུར་ཏེ་པདྨའི་གདན་ཕུལ་ལ། ཚོགས་
བདག་གི་ལྕེ་ཧཱུྃ་ལས་རྡོ་རྗེར་གྱུར་པའི་སྦུ་གུ་ནས་དགང་བླུགས་ཀྱི་རོ་ལ་ཕོག་
པས་ལེགས་བར་གསོལ་བར་བསམ་ཞིང་། ཨོཾ་ག་ཎ་པ་ཏི་ཏེ་ཨེ་དཱི་བྱཱ་དཱི་བྱ་བི་
ཤུདྡྷ་མ་ཧཱ་ཤྲཱི་ཧ་ཀ་བྱ་བ་ཧ་ན་ཡ་སརྦ་པཱ་ཤཾ་ཀུ་རུ་ཧོས་བྱོན་ཟན་དགང་བླུགས་
གསུམ་ཕུལ་ནས། ཨོཾ་ག་ཎ་པ་ཏི་ས་པ་རི་ཝཱ་ར་ཨབྷཾ་པྲ་ཏཱིཙྪ་སྭཱ་ཧཱ། ཞེས་རྣམ་ལྔ་
འགྲེས་པས་མཆོད། དེ་ནས་ནང་མཆོད་ཀྱིས་མཆོད་ལ་བསྟོད་ནས་དངོས་གྲུབ་
རླངས་ལ། ཨོཾ་ཨཱགྷ་ཧཱུྃ་སྭཱ་ཧཱ། སརྦ་ཨརྦ་མེ་པྲ་ སཱ་དྷ་ཏེ་མ་མ་ རཀྟ་འབྱོར་པ་
པཱ་ཤཾ་ཀུ་རུ་ཧོ༔ཧཱུྃ་ཧཱུྃ༔ཛཛསྭཱ་ཧཱ། བརྗོད་ཅིང་རྫས་རྣམས་རེ་རེ་བཞིན་ཕུལ་ལ་
བརྒྱ་སྟོང་བྱས་ནས། ཁྱད་པར་དུ་གང་འདུ་བ་དེ་མང་དུ་འབུལ་ཞིང་གསོལ་བ་
བཏབ་ནས་འབུལ་བ་རྫོགས་པ་དང་། སྔགས་ཀྱི་མཐར་ཆེ་གེ་བཱ་ཤི་ཀུ་རུ་ཧོ༔
བཏགས་ལ་མར་དགང་བླུགས་བདུན་ཕུལ་ལ་གཏོར་མ་བཏང་སྟེ་མཆོད་ཅིང་
བསྟོད་ནས་གསོལ་བ་བཏབ་པས་མཉེས་ནས་དབང་དུ་འདུས་པར་བསམས་
ལ། ཚོགས་བདག་བྲིས་སྐུ་ལ་ བསྟིམས་ཏེ་ ལས་ཀྱི་རྗེས་བསྡུས་ལ། ཐབ་བ་
ཡུལ་ཁམས་ཀྱི་མི་ཕྱུགས་ཀྱིས་འཐུང་བའི་ཆུའམ་རི་རྩེར་བསྐྱལ་བས་དབང་དུ་
འགྱུར་རོ། །སྦྱིན་སྲེག་གོ ། །
གསུམ་ པ་ འཁོར་ ལོའི་ ལས་སྦྱོར་ནི། རྒྱལ་ གྱི་ ཉིན་ པར་ མཐིང་ཤོག་
-436-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
གམ་གྲོ་ག་ལ་སོགས་པ་ལ་གསེར་རམ་སྣག་ཚ་དྲི་བཟང་བསྲེས་ལ། འཁོར་ལོ་
རྩིབས་བརྒྱད་ལྟེ་བ་མུ་ཁྱུད་ དང་ བཅས་ པའི་ རྩིབས་ལ་ གྷ་ བརྒྱད་དང༌། མུ་
ཁྱུད་ལ་རྟེན་འབྲེལ་སྙིང་པོའི་མིང་སྤེལ་དང་བཅས་པ། ལྟེ་བར་ཆེ་གེ་མོ་དབང་
དུ་བསྡུས་ཤིག་གམ། ཨོ་ཨོ་ནོར་སྤེལ་ཅིག་བྲི། རྩིབས་མཆན་ལ་སྔགས་རིང་
སྤེལ་ཚིག་ཅན་བྲིས་ལ་རབ་གནས་བྱས་ལ་བཅངས་པས་ནོར་འགྲུབ་པར་བྱེད་
པ་ལུས་ལ་བཅང་བའི་འཁོར་ལོའོ། །དེ་བཞིན་དུ་ རྩིབས་བཅུ་གཉིས་པའི་
རྩིབས་ལ་སྔགས་རིང་དང་རྩིབས་མཆན་ལ་མིང་སྤེལ། མུ་ཁྱུད་ལ་རྟེན་འབྲེལ།
ལྟེ་བར་ཆེ་གེའི་འབྱོར་བ་དབང་དུ་སྡུས་ཞེས་བྲིས་ནས་རབ་གནས་བྱས་པ་
འཁོར་ལོ་གོང་མ་དང་ཁ་སྦྱར་ཏེ་སྦྲང་རྩིས་བསྡམས་ལ་ཟངས་ཀྱི་གཱའུར་བཅུག་
སྟེ། འབྱོར་བ་ཅི་ཡོད་ཀྱི་ཕུད་དང༌། ནོར་སྣ་འབྲུ་སྣ། ཟས་གོས་གཡང་ཅན་
གཞན་ཡང་དེར་བཅུག་སྟེ་ཚོགས་བདག་ཏུ་བསྐྱེད་ནས་མཆོད་པ་འབུལ་ཞིང་བླ་
རྡོ་དང་མཉམ་དུ་འབྲལ་མེད་དུ་བཅངས་ན་དོན་ཐམས་ཅད་འགྲུབ་བོ། །
བཞི་པ་གྲི་ལག་གི་རྣལ་འབྱོར་ནི། འཁོར་ལོ་རྩིབས་བརྒྱད་སྔར་བཞིན་
བྲིས་ནས། རྐུན་ཆེན་གྲིར་ཤི་བའི་ལག་པ་གཡས་པའི་གུང་མོ་ལ་དར་སྣ་དང་
བཅས་པ་བཏགས་ལ། ཐོ་རངས་ གཅེར་མོར་ཕྱུངས་ཏེ་ སྔགས་ རིང་བཟླས་
ཤིང༌། གྲི་ལག་ དེ་ལས་འོད་འཕྲོས་པས་ལོངས་ སྤྱོད་བསྒྲུབ་བྱ་ཐམས་ཅད་
བསྡུས་པར་བསམ་ཞིང་གཡབ་པས་ས་རྣམས་གཡོ་ཞིང་ནོར་རྣམས་འཕར།
སྲིད་གསུམ་འབད་མེད་དབང་དུ་འདུ། །མིས་མི་མཐོང་བར་བྱའོ། ། །
ལྔ་པ་གཏེར་གྱི་བུམ་པའི་ལས་སྦྱོར་ནི། རྒྱལ་གྱི་ཉིན་པར་རྫའི་བུམ་པ་སོ་
མ་ལྔར། ཙཀྲ་སྔར་བཞིན་བྲིས་ལ། འབྲུ་ལྔ། སྨན་ལྔ། སྙིང་པོ་ལྔ། དར་ཟབ་
437-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
ལ་སོགས་པས་བཀང་ལ། དམིགས་པས་གཏེར་ཆེན་པོར་བྱིན་གྱིས་བརླབས་
ཏེ། གཅིག་གི་ཁ་རྐུན་ཆེན་གྱི་ལག་པས་བཅད་ལ་བང་མཛོད་དུ་སྦ། བཞི་པོར་
རྫའི་ཙཀྲ་རྩིབས་བརྒྱད་ལ་སྔར་གྱི་ཙཀྲ་སྦྱར་བས་ཁ་ བཅད་ལ་ ཁང་པའི་
ཕྱོགས་བཞིར་སྦས་ལ་ཚོགས་བདག་གི་ལོངས་སྤྱོད་ཀྱི་གཏེར་དུ་བསམས་ལ་
མཆོད་པ་དང་གཏོར་མ་ཕུལ་ཏེ། ལོངས་སྤྱོད་ཀྱི་གཏེར་འཕེལ་བར་མཛད་དུ་
གསོལ། ཞེས་གསོལ་བ་བཏབ་པས་གཏེར་ཆེན་པོར་འགྱུར་ཞིང་བསམ་པ་
ཐམས་ཅད་འགྲུབ་བོ། །ནོར་བུ་རིན་ཆེན་རྒྱལ་མཚན་རྩེར་མཆོག་གསོལ་བ་
བཏབ་ལས་ཆེས་ལྷག་པའི། །ཚོགས་ཀྱི་བདག་པོའི་སྒྲུབ་པ་གསལ་བཀོད་དགེ་
བ་རྒྱ་ མཚོའི་ སྙིང་ པོ་ དེས། །བདག་ དང་ འགྲོ་ཀུན་ འབྱོར་ ཚོགས་ རིན་ཆེན་
སྲིད་བདེའི་དཔུང་གི་འབྱོར་པ་དང༌། ཞི་བ་ རིན་ཆེན་གླིང་དུ་ལེགས་བགྲོད་
འཕགས་པའི་ནོར་གྱིས་འབྱོར་པར་ཤོག །ཚུལ་ཁྲིམས་བང་མཛོད་བློ་གྲོས་ནོར་
བུའི་འབྱུང་གནས་ལས། །ཚུལ་ཁྲིམས་ལུས་བཟང་བློ་གྲོས་རྒྱན་ཕྲེང་འཛིན་པ་
ཡི། །ཚུལ་ ཁྲིམས་འདོད་འབྱུང་བློ་གྲོས་ལྟ་བུའི་མཆོག་འདི་བརྩམས། །ཚུལ་
ཁྲིམས་ཁང་བཟང་བློ་གྲོས་ནོར་གྱིས་འབྱོར་སླད་ཡིན། །དཔལ་ཚོགས་བདག་
གི་སྒྲུབ་པ་འདི་བླ་མ་དམ་པའི་གསུང་གི་ཞལ་ཤེས་མ་ལུས་པ་བསྒྲིགས་པའི་
བདུད་རྩི་ཡང་དག་པའོ། །སྙན་ངག་མཁན་ཀུན་མཁྱེན་དྲི་མེད་འོད་ཟེར་བསམ་
ཡས་པས་བཀོད་པའོ།། །།
ཨོཾ་བདེ་ལེགས་སུ་གྱུར་ཅིག །དཔལ་འབྱོར་རོལ་བའི་ཆུ་འཛིན་ལ་གནས་
འཇིག་རྟེན་བགེགས་ཀྱི་དཀྱིལ་འཁོར་དབུས། །རྒུད་པའི་གདུང་བ་རྣམ་པར་
བསལ་མཛད་འདོད་རྒུའི་ཆར་གྱི་རྒྱུན་འབབ་ཅིང༌། །རྒྱལ་བའི་རྣམ་འཕྲུལ་
་
-438-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
མཆོག་གི་དཔལ་མངའ་ཕྲིན་ལས་འབྲུག་སྟོང་ཆེར་སྒྲོག་ཅིང་། །བསོད་ནམས་
ཡེ་ཤེས་ཚོགས་ཀྱི་བདག་པོ་མངོན་འདོད་རེ་བ་རྫོགས་སླད་བསྟོད། །ཁྲི་དང་
རབ་ཏུ་གནས་བསྒྲུབ་པའི། །བགེགས་ཀྱི་རྒྱལ་པོའི་འཁོར་ལོ་ནི། །སྐལ་ལྡན་
གྱི་རྣལ་འབྱོར་པས་རྒྱལ་དང་ཕུར་བུ་འཛོམ་པའི་ཉི་མ་ལ་འདིའི་ཆོ་ག་རྣམས་
བརྩམ་པར་བྱ་སྟེ། དེ་བྲི་བ། རབ་གནས་སྒྲུབ་པའོ། །བྲི་བ་རྣམ་པ་གསུམ་ཉིད་
དེ། །སྟེང་དང་འོག་དང་བར་གྱི་འཁོར་ལོ་ཉིད་དོ། །ཐོག་མར་གསང་བ་སྙིང་གི་
འཁོར་ལོ་བར་མ་བྲི་བར་བྱ་སྟེ། འོག་ནས་འཆད་པ་ལྟར་ལས་ཀྱི་རིམ་པ་དབྱེ་
བས། དཀར་པོ་ལ་སོགས་པའི་གཞིར་ཚོགས་ཀྱི་བདག་པོའི་ལྟོ་བར་རིམ་པ་
དགུ་བསྐོར་བའི་དབུས་སུ་ཞི་རྒྱས་དབང་དྲག་གི་རིམ་པས། ཟླ་བ་དཀར་བ་
དང་། ནོར་བུ་དང༌། ཉི་མ་དང་། གྲུ་གསུམ་བརྩེགས་མ་བྲིས་པའི་དབུས་སུ་ལྷ་
གསུམ་གསུམ་སོ་སོར་བྲིས་ཏེ། དབུས་དེ་ཨོ་གཅིག །གཡས་དང་གཡོན་དང་
གྱེན་དུ་ འཁོར་ལོ། བར་ བྷ་ གསུམ་ ལ། ཨོ་ ཨགྷ་ ཧཱུཾ་ སྭཱ་ཧཱ། ཞེས་ པ་ འདིས་
འཁོར་བར་བྲིའོ། །དེའང་ཞི་རྒྱས་དབང་དང་སྲུང་བ་རྣམས་ལ་ནི་ཡིག་མགོ་
ཕྱིར་ལྟ་བས་གནས་ཤིང༌། དེ་ལས་གཞན་པ་ལ་ཟློག་པ་བྲིའོ། །དེ་ནས་ཁོར་
ཡུག་དང་པོ་ལ་པདྨ་འདབ་བརྒྱད་ཀྱི་འདབ་རེ་རེའི་དབུས་སུ་ཨ་རེ་རེའི་མཐར་
ལས་ཀྱི་སྤེལ་ཚིག་འཁོར་བར་བྲིའོ། །གཉིས་པ་ལ། ཨོཾ་གྷ་གྷ་སིདྡྷི་སིདྡྷི་སརྦ་
ཨརྦ་མེ་པྲ་སཱ་དྷ་ཡེ་སྭཱ་ཧཱ། གསུམ་པ་ལ། ཨོཾ་བ་ཀ་ཏ་ཡེ་སྭཱ་ཧཱ། བཞི་པ་ལ། ཨོཾ་
བ་ཀ་ཏྲེ་དཾ་བིནྡྷ་ཧཱུྃ་ཕཊ་སྭཱ་ཧཱ། ལྔ་པ་ལ། ༀ་བྷཾ་ག་ཎ་པ་ཡེ་སྭཱ་ཧཱ་རྣམས་སྤེལ་
ཚིག་དང་བཅས་པ་བྲིའོ། །དྲུག་པ་ལ་དབྱངས་ཡིག་བཅུ་དྲུག་དང་། བདུན་པ་
ལ་གསལ་བྱེད་སུམ་ཅུ་རྩ་བཞི་དང་། བརྒྱད་པ་ལ་རྟེན་འབྲེལ་སྙིང་པོ་རྣམས་
-439-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
སྤེལ་ཚིག་ བཅས་ པ་ བྲིའོ། །དགུ་ པ་ ལ་ཞི་བ་ལ་ཟླ་བ། རྒྱས་པ་ལ་ནོར་བུ།
དབང་ ལ་ ཞགས་ པ། དགུག་ པ་ལྕགས་ ཀྱུ། བསད་ པ་ ལ་ མཚོན་ ཆ་ སྣ་
ཚོགས་འཁོར་བར་བྲིས་ལ། དེ་ཁོ་ན་ལྟར་སྔགས་ཀྱིས་སྤེལ་བ་བཟློག་པའི་
རིམ་པས་སྟེང་འོག་གི་འཁོར་ལོ་ཁ་སྦྱར་དུ་བྲི་བ་ནི་བར་འཁོར་བྲི་བའི་མན་
ངག་གོ །སྟེང་འོག་གི་འཁོར་ལོ་ཡང་ཁོར་ཡུག་ཏུ་དྲུག་བསྐོར་བའི་ལྟོ་བར་གྷ་
ལ་སྤེལ་ཚིག་བསྐོར་བ་དང༌། ཁོར་ཡུག་དང་པོ་ལ་པདྨ་འདབ་བརྒྱད་ཀྱི་ཕྱོགས་
བཞིར་འབོད་ པའི་ སྔགས་ ཡིག་འབྲུ་བདུན་དང༌། ཤར་ལྷོར་ ཉེ་སྙིང་དང༌།
ལྷོ་ནུབ་ཏུ་མིང་གི་སྙིང་པོ་དང༌། ནུབ་བྱང་དུ་སྙིང་པོ་དང༌། བྱང་ཤར་དུ་རྩ་
སྔགས་རྣམས་སྤེལ་ཚིག་དང་བཅས་པའོ། ཁོར་ཡུག་གསུམ་པ་ཨོ་འབའ་ཞིག་
གི་མཐར་ སྤེལ་ཚིག་དང་བཅས་པའོ། །བཞི་པར་དབྱངས། ལྔ་བར་གསལ་
བྱེད། དྲུག་པར་རྟེན་འབྲེལ་གྱི་མཐར་སྤེལ་ཚིག་དང་བཅས་པ་བྲི་བར་བྱའོ།
།ད་ནི་དེ་ལྟར་དགོད་བྱའི་འཁོར་ལོ་དེ་ཡང་ཞི་བའི་ཆོ་གར་བྲིས་ན་ཞི་བར་འགྲོ་
ཞིང་གཞན་གསུམ་པོ་དེ་བཞིན་ནོ། །ལྷའི་ནོར་བུ་རིན་པོ་ཆེ་རས་དཀར་པོས་
དཀྲིས་ཏེ་ཆུར་བཙུད་ན་དཀར་པོར་འགྱུར་ཞིང་། དེ་བཞིན་སེར་པོ། དམར་པོ།
ལྗང་གུ་ལ་སོགས་གང་གིས་དཀྲིས་པ་དེའི་ཁ་དོག་ཏུ་འགྱུར་རོ། །འཁོར་ལོ་
ཡང་ གཅིག་ཉིད་བཞིར་འགྱུར་བ་ཡིན་པས། དེ་ལ་བཞི་ལས། དང་པོར་ཞི་
བའི་ཆོ་ག་ནི། ནྱ་གྲོ་ཏའི་འདབ་མ་ལ་སོགས་དཀར་པོ་ལ། འབྲས་ཀྱི་ཁུ་བས་
ཞི་བའི་ཤིང་གི་སྨྱུག་གུས་ཤར་དུ་བལྟས་ཏེ་སྔར་བརྗོད་པའི་ཆོ་གས་བྲིས་ཏེ།
བདག་ཆེ་གེའི་ནད་གདོན་ལྕེ་འབབ་པ་ལ་སོགས་གང་འདོད་པ་ཞི་བར་བྱ་བ་དེ་
ཤཱནྟིཾ་ཀུ་རུ་སྭཱཧཱ་བྲིས་ཏེ་མདུན་དུ་བཞག་ནས། བདག་ཉིད་ལྷའི་རྣལ་འབྱོར་དང་
-440-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
ལྡན་པས་འཁོར་ལོ་དེ་ཉིད་སྟོང་པར་སྦྱངས་པའི་ངང་ལས་བྲིས་པ་ལྟར་བསྐྱེད་
དེ། ཡེ་ཤེས་པ་བཅུག་ནས། རྟེན་འབྲེལ་སྙིང་པོས་མེ་ཏོག་འཐོར་ཞིང་བཀྲ་
ཤིས་དང་སྨོན་ལམ་བྱས་ནས། མར་སྦྲང་གིས་ཁ་སྦྱར་ཏེ་ཟླུམ་པོར་དྲིལ་ནས་
སྟེང་འོག་གི་རིམ་པ་ལྟར་སྐུད་པ་དཀར་པོས་དཀྲིས་ཏེ། ག་བུར་དཀར་པོ་འོ་མ་
སྦྲང་གསུམ་བསྲེས་པས་དགང་ཞིང་། དཀྱིལ་འཁོར་ གྱི་དབུས་སུ་རིན་ཆེན་
སྣོད་དུ་འབྲུ་བླུགས་པའི་སྟེང་དུ་བཞག་ནས། རང་ཉིད་འབྱུང་པོ་འདུལ་བྱེད་ཀྱི་
ང་རྒྱལ་དང་ལྡན་པས་བཟླས་པ་བྱ་སྟེ། འཁོར་ལོ་དེ་ཉིད་རིན་པོ་ཆེ་དང་པདྨ་ཉི་
མ་བྱེ་བའི་སྟེང་དུ། ཚོགས་བདག་དཀར་པོ་ཕྱག་བཅུ་གཉིས་པར་བལྟས་པའི་
ཐུགས་ཀར་བྲིས་པ་ལྟ་བུའི་འཁོར་ལོ་བསམས་ལ་ཡེ་ཤེས་པ་བཅུག་ནས། རང་
གི་སྙིང་གའི་སྔགས་ཀྱིས་ཚོགས་བདག་དེས་བགེགས་ཐམས་ཅད་བསྐུལ་ནས།
བདག་གི་མི་མཐུན་པའི་གནོད་པ་ནད་གདོན་ཐམས་ཅད་དང་དགྲ་བགེགས་
ཐམས་ཅད་ཞི་བར་བསམ་ཞིང་། རྩ་སྔགས་ཀྱི་མཐར་ནད་གདོན་ཐམས་ཅད་
ཤཱནྟིཾ་ཀུ་རུ་སྭཱཧཱ། ཞེས་པ་བདུན་བཟླས་ཏེ། འཁོར་ལོ་དེ་ཉིད་ཁུག་མ་དཀར་
པོར་བཅུག་ལ་མཆན་ཁུང་གཡོན་དུ་བཅང་ཞིང་། སྐབས་སུ་སྔ་དྲོའི་དུས་སུ་
མདུན་དུ་བཞག་སྟེ་སྔར་བཞིན་སྒོམ་བཟླས་བྱས་པས་ནད་གདོན་དང་རྒྱལ་
པོའི་ཆད་པ་དང་ཆོམ་རྐུན་དང་འཇིགས་པ་ཆེན་པོ་བརྒྱད་དང་བཅུ་དྲུག་ལས་
གྲོལ་བར་འགྱུར་རོ། །དེ་ནི་ཞི་བའི་ཆོ་གའོ། །
རྒྱས་པ་ལ་ནྱ་གྲོ་དྷ་ལ་སོགས་པའི་འདབ་མ་སེར་པོ་ལ་འཇག་རྒོད་སེར་
པོའི་འབྲས་ཁུ་བས་བྲི་བ་སོགས་རྒྱས་པར་དབང་དྲག་ཀུན་ལ་ཚོགས་བདག་ཀྱང་སེར་
པོ་སྒྱུར་སྔགས་པཉྩི་དེས་འགྲེའོ། །འགྲེ་ཤེས་ པར་ གྱིས་ཤིག །དབང་ ལ་ གྲོ་ ག་ ལ་ གུར་
-441-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གུམ། རྒྱ་ སྐྱེགས། གིའུ་ ལཾ། པད་ རག །སིནྡྷ་ ར། མུག་ རྣམས་ ཀྱི་ ཁུས་ བས་
བསད་མནན་རེངས་པ་བསྐྲད་པ་བྱ་རོག་གི་སྒྲོའི་སྨྱུ་གུས་བྲིའོ། །སྲུང་དང་ཟློག་
སྔགས་ཀྱི་སྔགས་ཀྱང་བསྒྱུར་ རིག་པས་དཔྱད་དགོས་སོ། །དེ་ཡང་ཞི་རྒྱས་
དབང་སྲུང་བཞི་ལ་ནི་སྔགས་མགོ་ཕྱིར་བསྟན། དྲག་པོ་ཙམ་ལ་ནང་ངོ༌། །
གཞན་བཞི་ལ་ཞག་བདུན་བདུན་པ། དྲག་པོ་ལ་ཉི་ཤུ་རྩ་གཅིག་གིས་བདག་གི་
བར་གཅོད་ཞི་ནས་དགྲ་བགེགས་རྣམས་རྨུགས་རེངས་བརླག་པར་འགྱུར་རོ། །
ད་ནི་སྤོགས་ཆོག་ནི། དེ་ལྟར་ལས་བཞི་གང་བྱེད་ཀྱང་རྨི་ལམ་དུ་ཚུལ་ངན་
པ་སྣ་ཚོགས་བྱུང་ཞིང་མ་གྲུབ་ན་སྔར་གྱི་འཁོར་ལོ་བླ་རྡོའི་གའུ་རྣམས་ཀླད་ལ་
ལན་གསུམ་ཕྱིན་ཀར་བསྐོར་ནས་རྐང་པ་གཡས་པའི་མཐེ་བོང་གི་དྲུང་དུ་
བཞག་ལ། འབྱུང་པོ་འདུལ་བྱེད་ཀྱི་སྔགས་དང་སྒོམ་པས་གཟིར་ཞིང་། འཁོར་
ལོ་ཚོགས་བདག་ཏུ་བསམས་ལ་སྒོམ་བཟླས་དྲག་ཏུ་བྱས་པས་ཞག་གསུམ་ན་
འཁུ་ལྡོག་ཆོ་འཕྲུལ་ཐམས་ཅད་ཞི་ནས། སྒྲུབ་བ་པོ་ལ་དངོས་གྲུབ་གདོན་མི་ཟ་
བར་འབྱུང་ངོ༌། །དེ་ནས་འཁོར་ལོ་སི་ལས་བདུག་སྟེ་ཚོགས་བདག་ལ་བཟོད་
གསོལ་བྱའོ། །ཅུང་ཟད་ལ་དེ་ལྟར་མི་བྱའོ། །བྱས་ན་སྙིང་ཐག་རིང་བ་ཡིན་
ནོ། །ལས་ཡང་དག་པའོ། །ཤིན་ཏུ་གསང་བས་དངོས་གྲུབ་མྱུར་དུ་མི་འབྱུང་
དབང་མེད་པའི་ལས་བརྗོད་དོ། །ཡུན་རིང་དུ་གཞུང་བཞིན་བསྒྲུབས་ཀྱང་གྲུབ་
རྟགས་མེད་ན་གཞན་གྱིས་བར་ཆད་བྱས་པ་ཡིན་པས་དེ་ལ་འདི་བསྒོམ་དགོས་
སོ། །བྱི་བ་ལ་སོགས་པ་ནས་སྟོང་པར་བསྒོམ་པའི་ངང་ལས་བྲག་རི་དང༌།
པད་ཉི་བྱི་བའི་སྟེང་དུ་གྷ་ཡོངས་སུ་གྱུར་པ་ལས་བདག་ཉིད་ཚོགས་བདག་ཏུ་
གྱུར་པའི་སྙིང་གར་པདྨ་དང་ཉི་མའི་དབུས་སུ་གྷ་ལ། ཨོཾ་ཨཱགྷ་ཧཱུྃ་སྭཱཧཱ། ཞེས་
-442-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
པས་བསྐོར་བས་བསམ་པའི་འོད་ཀྱིས་ཚངས་པའི་གནས་ནས་ཚོགས་བདག་
སྤྱན་དྲངས་ལ་མཆོད། བདག་གི་སྤྱི་བོ་ནས་བདག་ལ་ཐིམ། བདག་ཉིད་གཟི་
བརྗིད་ཆེན་པོ་དངོས་ཡིན་སྙམ་པའི་ང་རྒྱལ་གྱིས་ཡི་གེ་བཅུ་བདུན་པ་དང་དྲུག་
པའི་མཐར་གང་འདོད་པའི་སྤེལ་ཚིག་བཏགས་ལ་བཟླ་ཞིང་། ལུས་ལས་འོད་
ཟེར་འཕྲོས་པས་ཕྱོགས་བཅུའི་ཚེ་དང་དཔལ་འབྱོར་བསྡུས་ཤིང་བགེགས་ཀྱི་
རིགས་ཐམས་ཅད་གཟིར་བས་དེ་རྣམས་ཀྱིས་འཇིག་རྟེན་གསུམ་གྱི་འབྱོར་བ་
དང༌ སྐྱེ་ བོ་ ཐམས་ ཅད་ བཀུག་ ནས་ བདག་ ལ་ ཕུལ་ བར་ བསམས་ ལ།
སྔགས་བཟླ་ཞིང་ཡང་འོད་འཕྲོས་པས་སྟོད་གསུམ་དང་ཁྱད་པར་འཛམ་བུའི་
གླིང་ ཁབ་ཅིང་སྐྱེ་བོ་ཐམས་ཅད་ཀྱི་སྙིང་ལ་ཞུགས་པས་ཚུར་དྲངས་ཏེ་ རང་
དབང་མེད་པར་བདག་གི་རྐང་པའི་མདུན་དུ་བཀུག་ནས་སྒྲུབ་པ་གང་འདོད་
ཀྱི་དངོས་གྲུབ་གདོན་མི་ཟ་བར་འགྲུབ་སྟེ། ཐུན་མོང་མ་ཡིན་པ་གསང་བ་
ཐུགས་ ཀྱི་གདམས་པའོ། །དེས་རང་ལ་འཁུ་ ཟློག་མི་འོང་ཞིང་དངོས་གྲུབ་
ཤུགས་ལས་འབྱུང་ངོ༌། །ཡང་ལོངས་སྤྱོད་སྤེལ་བའི་ཕྱིར་ཐབ་ཀྱི་ཆོ་ག་བརྗོད་
པ་ནི། ཐབ་ཁུང་རྒྱས་པའི་སྦྱིན་སྲེག་གི་སྦྱངས་པར་ཐབ་ཡོལ་གྱི་ནང་དུ་ཚོགས་
བདག་གི་ཐུགས་ཀར་འཁོར་ལོ་དང་བཅས་པའི་སྐུ་གཞུག་ཅིང་། སྐྱེད་པོ་ཙ་ཙི་
ཀའི་སྙིང་ཀར་ལོངས་སྤྱོད་སྒྲུབ་པའི་འཁོར་ལོར་སྦའོ། །ཐབ་ཁུང་དུ་འབྲུ་དང་
ཟས་སྣ་ཚོགས་པའི་གཏེར་སྦས་ཏེ་དགུག་གཞུག་བྱ། བཀྲ་ཤིས་བརྗོད་ལ་
བཟའ་བཏུང་རྒྱ་ཆེན་པོས་ཞལ་བསྲོ་བྱའོ། །ཐབ་ཡོལ་གྱི་ཚོགས་བདག་ཞལ་
ཕྱག་རྫོགས་པའི་ཕྱག་གཉིས་གཡས་རྡོ་རྗེ་དང༌། གཡོན་ཐོད་པ་ཁྲག་གིས་
བཀང་བ་བྱི་བའི་སྟེང་ན་བཞུགས་པའི་ཞལ་དུ་སྐྱེད་བུའི་ལྷ་མོ་ཙང་ཙི་ཀ་
-443-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
དམར་མོ་གཡས་ཚོགས་བདག་ལ་ཟས་སྣ་ཚོགས་ཀྱིས་མཆོད་ཅིང་གཡོན་ནེའུ་
ལེས་ནོར་བུ་སྐྱུགས་པར་བསམས་ལ། ཐུམ་བུ་ཁ་མ་ལོག་པས་བཟའ་བཏུང་
གཡས་པས་ཚོགས་བདག་ལ་མཆོད་པར་འགྱུར་ཞིང༌། དེས་ཐབ་ཀའི་ལོངས་
སྤྱོད་རྒྱལ་པོ་བཟའ་བཏུང་གང་བྱེད་ཕུད་ཚོགས་བདག་ལ་མཆོད་པ་དང༌།
གཞན་ལ་མི་སྦྱིན་ནོ། །དེའི་འཁོར་ལོ་ནི་གྲོ་ག་ལ་གུར་གུམ་གྱིས་མུ་ཁྱུད་ལྔའི་
ལྟེ་བ་ལ་སྤེལ་ཚིག་དང༌། དང་པོ་ལ་ཉེ་སྙིང་དང༌། གཉིས་པ་ལ་སྙིང་པོ། །
གསུམ་པ་ལ་མིང་གི་སྙིང་པོ། བཞི་པ་ལ་རྩ་སྔགས། ལྔ་པ་ལ་འབོད་པའི་
སྔགས། ཐམས་ཅད་ཀྱི་མཐར་འཇིག་རྟེན་ཁམས་ཀྱི་ཟས་ཐམས་ཅད་བཱ་ཤཾ་ཀུ་
རུ་ཧོ༔ པུཊྚི་ཀུ་རུ་སྭཱཧཱ། ཞེས་བྱ་བ་སྤེལ་ཏེ་བྲིའོ། །ཐབ་ཀྱི་ཆོ་གའོ། ཟབ་པོ། དེ་
བཞིན་དུ་བང་མཛོད་ཀྱི་ཆོ་ག་ནི། མི་རབ་བདུན་དུ་ཕྱུག་པ་ལ་སོགས་ཀྱི་བང་
ས་དང་མཛོད་ཀྱི་ས་བསློང་ལ། རང་གི་བང་ས་དང་དེའི་རྩ་དངོས་སུ་ཚོགས་
བདག་གི་སྐུ་འཁོར་དང་བཅས་པ་བཅུག་ནས་རབ་ཏུ་གནས། བང་བ་འབྲུས་
བཀང་ཞིང་ ཕྱུག་ པོའི་ནས་ལ་སོགས་པ་བླུག །གཞན་ཡང་ནོར་ སྣ་ཚོགས་
བདག་གི་སྤྱན་གཟིགས་སུ་རབ་པ་དེ་ལྟར་བྱས་ལ། རབ་གནས་བྱས་ཏེ་གཡང་
ཅན་གྱི་ཡིད་བཏགས། འབྲུ་ལ་སོགས་པའི་ཕུད་ཚོགས་བདག་ལ་མཆོད་ན་མི་
ཟད་པའི་མཛོད་དུ་འགྱུར་རོ། །མི་ཟད་པའི་མཛོད་ཀྱི་གོ་ཆའོ། །འདི་དག་ནི་
རང་བཟོ་དང་ཡིག་ཚོགས་སྤངས་ནས་བླ་མའི་ཞལ་ཤེས་ཕྱག་ལེན་ཁོ་ན་བཀོད་
པའོ། །དཔལ་ལྡན་བླ་མའི་དྲིན་གྱིས་ལེགས་རྟོགས་ནས། །ཚོགས་ཀྱི་བདག་
པོའི་ཞལ་གདམས་ཡིག་ཆུང་འདི། །དཔལ་འབྱོར་རྒྱ་མཚོ་ཀུན་གྱིས་ཐོབ་བྱའི་
ཕྱིར། །གནས་སྐབས་འདོད་རྒུའི་བསམ་དོན་འགྲུབ་པ་དང༌། །མཐར་ཐུག་སྐུ་
-444-



དཔལ་ཚོགས་ཀྱི་བདག་པོའི་སྒྲུབ་ཐབས་རིན་ཆེན་སྤུངས་པ།
གསུམ་ཡིད་བཞིན་ནོར་བུའི་གླིང༌། །བདག་དང་འགྲོ་བ་ཀུན་གྱིས་ཐོབ་པར་
ཤོག །སརྦ་མངྒ་ལཾ།། །།
-445-



༄༅། །ཀུན་མཁྱེན་དྲི་མེད་འོད་ཟེར་གྱིས་མཛད་པའི་
བླ་མའི་རྣལ་འབྱོར་བཞུགས་སོ། །
ཆོས་སྐུ་སྟོང་པའི་ངང་ལས་གཟུགས་སྐུ་སྒྱུ་མའི་རོལ་པ་ཙམ་དུ། སྣང་
བ་ཐམས་ཅད་བླ་མ་ཡི་དམ་མཁའ་འགྲོའི་ཞིང་ཁམས། ཡེ་ཤེས་ལྔའི་རང་འོད་
ཀྱི་ཀློང་ན། དཔའ་བོ་དང༌། དཔའ་མོ་དང༌། རྣལ་འབྱོར་གྱི་དབང་ཕྱུག་རྣམས་
ཌ་མ་རུ་དང་རོལ་མོའི་སྒྲ་སྒྲོགས་ཤིང་། ཆོས་ཐམས་ཅད་རང་བཞིན་གྱིས་སྐྱེ་བ་
མེད་པའོ། །གནས་པ་མེད་པའོ། །འགག་པ་མེད་པའོ། །འོང་བ་མེད་པའོ། །
འགྲོ་ བ་ མེད་ པའོ། །དམིགས་ པ་ མེད་ པའོ། །མཚན་ མ་ མེད་ པའོ། །བསམ་
བརྗོད་མེད་པའོ། །ཞེས་བརྗོད་པའི་དོན་དྲན་པར་བྱས་ལ། །
ན་མོ་གུ་རུ་བྷྱ༔ ན་མོ་དེ་ཝ་བྷུ ན་མོ་ཌཱ་ཀི་ནཱི་བྷྱ༔ ཞེས་པ་གསུམ་བརྗོད་
ལ། རྨི་ལམ་སྒྱུ་མ་ཙམ་གྱི་ངང་ལས་ལྡང་། དེ་ནས་ཐོ་རངས་ཀྱི་རྣལ་འབྱོར་ནི།
སྟན་བདེ་བ་ལ་སྐྱིལ་ཀྲུང་གིས་འདུག་པ་ལ། ཆོས་ཐམས་ཅད་ཡེ་ནས་སངས་
རྒྱས་ ཡིན་ པས། དེ་ ལྟར་ མ་ རྟོགས་ པས་ འཁོར་ བར་ འཁྱམས་ པའི་ སེམས་
ཅན་ཐམས་ཅད་སྙིང་རེ་རྗེ། དེ་ཐམས་ཅད་རྫོགས་པའི་སངས་རྒྱས་ཀྱི་ས་ལ་
འགོད་པར་བྱ་སྙམ་པ་ཞེ་ཐག་པ་ནས་བསམས་ལ། ནམ་མཁའི་གནས་སུ་ནམ་
མཁའ་གང་བ་ཡི། །བླ་མ་ཡི་དམ་མཁའ་འགྲོའི་ཚོགས་རྣམས་དང༌། །སངས་
རྒྱས་ཆོས་དང་འཕགས་པའི་དགེ་འདུན་ལ། །བདག་དང་འགྲོ་དྲུག་གུས་པས་
སྐྱབས་སུ་མཆི། །བདག་དང་མཐའ་ཡས་སེམས་ཅན་རྣམས། །ཡེ་ནས་སངས་
-446-



བླ་མའི་རྣལ་འབྱོར་།
རྒྱས་ ཡིན་པ་ལ། །ཡིན་པར་ཤེས་ པའི་བདག་ཉིད་དུ། །བྱང་ཆུབ་མཆོག་ཏུ་
སེམས་བསྐྱེད་དོ། །ཨོཾ་སྭ་བྷཱ་ཝ་ཤུདྡྷ་སརྦ་དྷརྨ་སྭ་བྷཱ་ཝ་ཤུདྡྷོཉཧཾ། ཕྱི་དང་ནང་གི་
ཆོས་ཐམས་ཅད་མཉམ་པ་ཆེན་པོའི་ཚུལ། རྡོ་རྗེའི་དབྱིངས་སུ་སྐྱེ་བ་མེད་པའི་
རང་བཞིན་རྫོགས་པ་ཆེན་པོའི་ངང་ལས་པདྨ་དཀར་པོ་དང་ཟླ་བའི་སྟེང་ན།
རང་ཉིད་རྡོ་ རྗེ་ སེམས་ དཔའ་ སྐུ་མདོག་དཀར་པོ་ཞལ་གཅིག་ཕྱག་ གཉིས་
གཡས་རྡོ་རྗེ་ཐུགས་ཀར་འཛིན་ཅིང་། གཡོན་དྲིལ་བུ་དཀུར་བརྟེན་པ། དར་གྱི་
ན་བཟའ་དང་རིན་པོ་ཆེའི་རྒྱན་ཅན། ཞབས་རྡོ་རྗེའི་སྐྱིལ་ཀྲུང་དུ་བཞུགས་པའི་
མཛོད་སྤུར་འོད་ལྔའི་ཐིག་ལེའི་ནང་དུ་ཨོཾ་དཀར་པོ། མགྲིན་པར་འོད་ལྔའི་
ཐིག་ལེའི་ནང་དུ་ཨཱཋདམར་པོ། ཐུགས་ཀར་འོད་ལྔའི་ཐིག་ལེའི་ནང་དུ་ཧཱུཾ་སྔོན་
པོ། སྤྱི་བོར་པདྨ་རིན་པོ་ཆེའི་ཁྲི་ཉི་མ་ཟླ་བ་བརྩེགས་པའི་སྟེང་ན། རང་གི་རྩ་
བའི་བླ་མ་ཉིད། བི་མ་ལ་དང༌། ཨོ་རྒྱན་པདྨ། ཀུན་ཏུ་བཟང་པོ་ལ་སོགས་པ་
བརྒྱུད་པའི་བླ་མ་རྣམས་དང༌། ཡི་དམ་མཁའ་འགྲོ །དཀོན་མཆོག་གསུམ་དང་
ཐ་མི་དད་པ་དངོས་གྲུབ་ཐམས་ཅད་ཀྱི་རྩ་བར་བཞུགས་པར་གྱུར། རང་གི་ཡི་
གེ་གསུམ་ལས་འོད་འཕྲོས། འོག་མིན་དང་ཕྱོགས་བཅུའི་ཞིང་ཁམས་ཐམས་
ཅད་ནས། བླ་མ་ཡི་དམ་མཁའ་འགྲོའི་ཚོགས་དང༌། དཀོན་མཆོག་གསུམ་གྱི་
ཚོགས་དཔག་ཏུ་མེད་པ་སྤྱན་དྲངས་ཏེ། འཇའ་དང་འོད་ཀྱི་དཀྱིལ་ནས་སོ་སོའི་
གཙོ་འཁོར་དང་བཅས་ཏེ་བྱོན་པ་ཐམས་ཅད། སྤྱི་གཙུག་གི་བླ་མ་དང་གཉིས་
སུ་མེད་པར་ཐིམ་ནས་བཞུགས་པ་ལ། ཡིད་ཀྱིས་ཕྱག་འཚལ་བ་དང༌། མཆོད་
པ་འབུལ་བ་དང་། བཤགས་པ་བྱ་བ་དང་། གསོལ་གདབ་པ་དང་། བླ་མའི་སྐུ་
གསུང་ཐུགས་ལས་འོད་ཟེར་བདུད་རྩི་དཀར་དམར་མཐིང་གསུམ་གྱི་རྒྱུན་
-447-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
བབས། ལུས་ངག་ཡིད་གསུམ་གྱི་ནད་གདོན་སྡིག་ སྒྲིབ་ ཐམས་ཅད་ དག །
བདུད་རྩིས་རྐང་མཐིལ་ནས་སྤྱི་གཙུག་གི་བར་གང་བས། སྐུ་གསུང་ཐུགས་ཡེ་
ཤེས་ རྡོ་ རྗེའི་ རང་ བཞིན་ དུ་ བྱིན་ གྱིས་བརླབས། དབང་ བཞི་ ཐོབ། གནས་
ལུགས་རྫོགས་པ་ཆེན་པོའི་རང་བཞིན་མངོན་དུ་གྱུར་ནས། ལྟ་དགོངས་དང་
ཏིང་ ངེ་ འཛིན་རྣམ་པར་ དག་ པའི་ངང་ནས། ཨོཾ་ ཨཱཧཱུྃ། ངན་ འགྲོའི་ འཇིགས་
ལས་སྐྱོབ་མཛད་པའི། །དཀོན་མཆོག་གསུམ་ལ་སྐྱབས་སུ་མཆི། །ངེས་པའི་
དོན་དུ་སེམས་བསྐྱེད་ནས། །འགྲོ་ལ་ཕན་ཕྱིར་བླ་མ་བསྒོམ། །ཆོས་ཀྱི་དབྱིངས་
ཀྱི་ཕོ་བྲང་ནས། །སྐྱེ་མེད་བླ་མ་གཤེགས་སུ་གསོལ། །ལོངས་སྤྱོད་རྫོགས་སྐུའི་
ཕོ་བྲང་ནས། །གསལ་དག་བླ་མ་གཤེགས་སུ་གསོལ། །སྤྲུལ་པ་སྐུ་ཡི་ཕོ་བྲང་
ནས། །ཐུགས་ རྗེ་ ཅན་རྣམས་ གཤེགས་ སུ་ གསོལ། །རྒྱན་ནག་ རི་ བོ་རྩེ་ ལྔ་
ནས། །བི་མ་མི་ཏྲ་ གཤེགས་སུ་ གསོལ། །པདྨ་ འོད་ ཀྱི་ གཞལ་ཡས་ནས། །
ཨོ་རྒྱན་ཡབ་ཡུམ་ གཤེགས་སུ་གསོལ། །འོད་ཕུང་འབར་བའི་གཞལ་ཡས་
ནས། །དྲི་མེད་འོད་ཟེར་གཤེགས་སུ་གསོལ། །སྤྱི་གཙུག་ཉི་ཟླའི་གདན་སྟེང་
ནས། །རྩ་བའི་བླ་མ་གཤེགས་སུ་གསོལ། །འཇའ་དང་འོད་དུ་འཁྱིལ་ལི་ལི། །
སྐུ་དང་ཐིག་ལེར་ཤིགས་སེ་ཤིག །སྤྱི་གཙུག་ཉི་ཟླའི་གདན་སྟེང་དུ། །བདག་
དང༌ གཉིས་ མེད་ བརྟན་ པར་བཞུགས། །ལུས་ ངག་ ཡིད་ གསུམ་ གུས་ ཕྱག་
འཚལ། །ཕྱི་ནང་གསང་གསུམ་མཆོད་པ་འབུལ། །སྐུ་གསུང་ཐུགས་ཀྱི་ཉམས་
ཆག་བཤགས། །སྨིན་གྲོལ་དབང་དང་གདམས་པ་ཞུ། །ཨོཾ་ ཨཱཧཱུཾ། ཨོ། སྐྱེ་འཆི་
མེད་པ་གསལ་ལ་དྭངས། །རྡོ་རྗེའི་སྐུ་ལ་གསོལ་བ་འདེབས། །ལུས་ལ་བདེ་བ་
རྒྱས་པར་བྱིན་གྱིས་རློབས། །ཨཱཿ འགག་པ་མེད་པ་ཆོས་ཀྱི་སྒྲ། །ཨཱ་ལི་ཀཱ་ལིར་
-448-



བླ་མའི་རྣལ་འབྱོར་།
གསོལ་བ་འདེབས། །ངག་ལ་ནུས་པ་འབར་བར་བྱིན་གྱིས་རློབས། །ཧཱུཾ། ཀ་
དག་ཆེན་པོ་ཀུན་བཟང་ཀློང་། །ཅིར་མི་དགོངས་ལ་གསོལ་བ་འདེབས། །ཆོས་
ཉིད་ཟད་སར་འཁྱོལ་བར་བྱིན་གྱིས་རློབས། །བླ་མ་རྡོ་རྗེ་འཛིན་པ་ནི། ཁམས་
གསུམ་འཁོར་བའི་གཉེན་གཅིག་པུ། །འགྲོ་བ་མགོན་མེད་རྣམས་ཀྱི་སྐྱབས། །
ཐར་པའི་ལམ་སྐས་ཆེན་པོ་སྟེ། །མ་རིག་སེལ་བའི་སྒྲོན་མེ་ལ། །མུན་པའི་
ཚོགས་བདག་སྐྱབས་སུ་མཆི། །འཁོར་བ་འདམ་གྱི་ཚོགས་ནང་དུ། །བྱིང་བ་
སྐྱབས་མེད་བདག་ལ་སྐྱོབས། །ཉོན་མོངས་མེ་ཡིས་གདུངས་པ་ལ། །ཐུགས་
རྗེའི་ཆར་ གྱིས་ བསིལ་བར་མཛོད། །བདག་ནི་ བསྐལ་པ་ཐོག་མེད་ནས། །
གདོས་བཅས་ལུས་ཀྱིས་བཅིངས་པ་ལ། །རྣམ་སྨིན་ཕུངཔོའི་རྒྱུད་དག་ནས། །
འོད་གསལ་དྲི་མེད་ལུས་ཐོབ་མཛོད། །བརྗོད་པ་ངག་གི་བཅིངས་པ་ལ། །སྨྲ་
རྒྱུན་ཞེན་པ་རང་དག་ནས། །བརྗོད་མེད་ཆོས་ཉིད་ངག་ཐོབ་མཛོད། །འཁྲུལ་
རྟོག་སེམས་ཀྱིས་བཅིངས་པ་ལ། །འཕྲོ་འདུའི་ཞེན་པར་རང་དག་ནས། །མི་
རྟོག་ཡེ་ཤེས་ཐུགས་ཐོབ་མཛོད། །བླ་མ་སངས་རྒྱས་རིན་པོ་ཆེ། །བདག་ལ་རེ་
ས་གཞན་ན་མེད། །འདི་ནས་བྱང་ཆུབ་སྙིང་པོའི་བར། །སྐྱིད་སྡུག་རེ་ལྟོས་ཁྱེད་
མཁྱེན་པས། །མགོན་མེད་བདག་ལ་ཐུགས་རྗེས་ཟུངས། །ནད་གདོན་བགེགས་
དང་བར་ཆད་སོལ། །སྐུ་གསུང་ཐུགས་ཀྱིས་བྱིན་གྱི་རློབས། །མཆོག་དང་ཐུན་
མོང་དངོས་གྲུབ་སྩོལ། །ཨོཾ་ཨཱཧཱུྃ་མ་ཧཱ་གུ་རུ་སརྦ་སིདྡྷི་ཕ་ལ་ཧཱུྃ། ཞེས་བཟླས་པ་
ཅི་འགྲུབ་བྱའོ། །
ན་མོ། རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་དང༌། ཡི་
དམ་དཀྱིལ་འཁོར་གྱི་ལྷ་ཚོགས། དཔའ་བོ་དང་རྣལ་འབྱོར་མའི་ཚོགས་དང་
-449-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
བཅས་པ་ཁྱེད་རྣམས་ལ། མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་
པའི་ ཕྲིན་ ལས། སྐྱོབ་ པ་ ནུས་ མཐུ། སྦྱིན་ པའི་ དངོས་གྲུབ། འཕགས་ པའི་
བདེན་ཚིག་ལ་སོགས་པ་དཔག་ཏུ་མ་ཆིས་པ་མངའ་བ་ལགས་པས། བདག་
ཅག་ཐར་པ་དམ་པའི་ཆོས་སྒྲུབ་པ་ལ་བདུད་དང་བར་དུ་གཅོད་པ་མི་འབྱུང་
ཞིང༌། ལྟ་བ་དང༌། སྒོམ་པ་དང༌། སྤྱོད་པ་ལ་སོགས་པ་རྣལ་འབྱོར་དུ་བྱ་བའི་
ཡོན་ཏན་ཐམས་ཅད་གོང་ནས་གོང་དུ་འཕེལ་ཏེ། མྱུར་དུ་བླ་ན་མེད་པའི་བྱང་
ཆུབ་ ཐོབ་ པར་ མཛད་ དུ་ གསོལ། ཚེ་འདི་ཉིད་དུའང་ནད་ དང་ གདོན་ དད་
བགེགས་དང་བར་དུ་གཅོད་པ་ལ་སོགས་པ། དམ་པའི་ཆོས་སྒྲུབ་པ་ལ་རྐྱེན་ཕྱི་
ནང་གི་འཚེ་བ་དང་གནོད་པ་ཐམས་ཅད་མི་འབྱུང་བར་མཛད་དུ་གསོལ། །
བཟའ་བ་དང་བཏུང་བ་དང་བགོ་བ་དང་གནས་དང་ལོངས་སྤྱོད་ལ་སོགས་པ་
གང་ཡིན་གྱིས་བྲེལ་པ་དང་ཕོངས་པ་མེད་ཅིང་། བདོག་པ་ཐམས་ཅད་ཀྱིས་བླ་
མ་དང་རྣལ་འབྱོར་གྱི་དབང་ཕྱུག་རྣམས་ལ་མཆོད་པ་ཡིད་བཞིན་གྱི་ནོར་བུ་ལྟ་
བུར་ལྷུན་གྱིས་གྲུབ་པར་མཛད་དུ་གསོལ། རང་བཞིན་རྫོགས་པ་ཆེན་པོའི་དོན་
མངོན་དུ་གྱུར་ནས་འབད་པ་དང་རྩོལ་བ་མེད་པར་ལུས་དང་ངག་དང་ཡིད་ཀྱི་
བྱ་བ་དང་། བརྗོད་པ་དང་། སེམས་པ་དང༌། སྣང་བ་ཐམས་ཅད་ཆོས་ཉིད་ཀྱི་
འཁོར་ལོར་ཤར་ཏེ། རྒྱུན་གྱི་ཏིང་ངེ་འཛིན་དང་། མི་བརྗེད་པའི་གཟུངས་དང་།
ཐོགས་པ་མེད་པའི་ཤེས་རབ་དང་། རྣམ་པར་གྲོལ་བའི་ཡེ་ཤེས་བར། ཆུ་བོ་ལྟ་
བུའི་སྤོབས་པ་དང༌། རྡོ་རྗེ་ལྟ་བུའི་ཚེ་དང༌། ལྷུན་གྱིས་གྲུབ་པའི་ཕྲིན་ལས་
དང༌། བསམ་གྱིས་མི་ཁྱབ་པའི་སྟོབས་དང༌། དཔག་ཏུ་མེད་པའི་རྫུ་འཕྲུལ་
དང༌། ཟད་མི་ཤེས་པའི་ཆོས་ཀྱི་མཛོད་དམ་པ་ལ་དབང་སྒྱུར་བར་མཛད་དུ་
-450-



བླ་མའི་རྣལ་འབྱོར་།
གསོལ། དེ་བཞིན་གཤེགས་པ་ཐམས་ཅད་ཀྱི་ཐུགས་ཀྱི་གསང་བ་བླ་ན་མེད་
པའི་དགོངས་པ་མངོན་དུ་གྱུར་ནས། ཆོས་ཐམས་ཅད་ ཀྱི་རང་བཞིན་འོད་
གསལ་བའི་དཀྱིལ་འཁོར་དུ་སྐུ་དང་ཡེ་ཤེས་འདུ་འབྲལ་མེད་པའི་དབྱིངས་ལ་
སྣང་བ་བཞིའི་དོན་མཐར་ཕྱིན་ཏེ། སྐྱེ་བ་དང་འཇུག་པ་ལ་དབང་པས་འཕོ་བ་
ཆེན་པོའི་ལུས་འགྲུབ་པར་མཛད་དུ་གསོལ། དེ་ལྟར་མ་གྱུར་གྱི་བར་དུ་ཡང་།
ཚེ་འདིའི་རྣམ་པར་གཡེང་བ་དང༌། འཇིག་རྟེན་གྱི་ཆོས་བརྒྱད་ལ་སོགས་པ་
ཚུལ་བཞིན་མ་ཡིན་པའི་ཕྱོགས་སུ་སྐད་ཅིག་ཀྱང་མི་འབྲང་ཞིང་། བསླབ་པ་
གསུམ་དང་མང་དུ་ཐོས་པ་རྒྱ་མཚོའི་མཛོད་འཛིན་པས། བླ་མ་དམ་པ་མཉེས་
པར་བྱེད་ཅིང་། ཟབ་པ་དང་རྒྱ་ཆེ་བའི་ཆོས་ཀྱི་དེ་ཁོ་ན་ཉིད་རྟོགས་ནས་སྒྲུབ་པ་
ལ་ནན་ཏན་སྙིང་པོར་བྱེད་པས། ཉིན་མཚན་ཀུན་ཏུ་ཆོས་ཀྱིས་འདའ་ཞིང༌།
བསྡུ་བ་བཞིས་སེམས་ཅན་གྱི་དོན་བྱེད་པ་ལ་སྐྱོ་ངལ་དང་ཕྱོགས་རིས་མེད་པར་
མཛད་དུ་གསོལ། འཆི་ཁར་ཡང་གནད་གཅོད་ཀྱི་སྡུག་བསྔལ་དང་། རྐྱེན་ངན་
པའི་མཚམས་སྦྱོར་བ་མེད་ཅིང་། ཟབ་མོའི་དོན་མངོན་དུ་གྱུར་ནས། དགའ་བ་
དང་བཅས། སྤྲོ་བ་དང་བཅས། བླ་མ་ཡི་དམ་མཁའ་འགྲོའི་ཚོགས་ཀྱིས་མདུན་
བསུས་ཏེ་གདོད་མའི་དབྱིངས་སུ་འཁྲིད་ཅིང་། ངོ་མཚར་བའི་ལྟས་དང་བཅས་
པས་འགྲོ་བ་ཐམས་ཅད་ཡོངས་སུ་གདུལ་བར་མཛད་དུ་གསོལ། བར་དོ་ཡང་
ཆོས་ཉིད་ཀྱི་དོན་མངོན་དུ་གྱུར་ནས་སྲིད་པ་བར་དོའི་གཡང་ས་མི་མཐོང་ཞིང་།
ལྷུན་གྲུབ་རིན་པོ་ཆེའི་སྦུབས་ལ་བརྟན་པ་མཐར་ཕྱིན་པར་མཛད་དུ་གསོལ།
གལ་ཏེ་སྣང་བའི་སྤྱོད་ཡུལ་གཞན་དུ་གྱུར་ན་ཡང་འགྲོ་དྲུག་འཁྲུལ་པའི་མངལ་
སྒོ་བཅད་དེ། རང་བཞིན་ སྤྲུལ་ པ་ སྐུའི་ཞིང་ཁམས་བགྲོད་ནས། ཐོག་མའི་
-451-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གནས་ཀུན་ཏུ་བཟང་པོ་དབྱེ་བ་མེད་་པའི་ས་ལ་ལྷུན་གྱིས་གྲུབ་བར་མཛད་དུ་
གསོལ། དགོངས་སྤྱོད་རྒྱ་མཚོ་གདེངས་སུ་མ་གྱུར་པའི་སྲིད་པ་གཞན་དུ་ཕྱོགས་
པར་གྱུར་ན་ཡང་། མཐོ་རིས་ཀྱི་ཡོན་ཏན་ཁྱད་པར་ཅན་གྱི་ལུས་ཐོབ་སྟེ། སྐྱེས་
མ་ཐག་ཏུ་ཆོས་དང་ཕྲད་ནས། ཚུལ་བཞིན་སྤྱོད་པའི་རང་དབང་འབྱོར་བས་བླ་
མ་དམ་པ་མཉེས་པར་བྱེད་ཅིང་། ཚུལ་ཁྲིམས་དང༌། ཏིང་ངེ་འཛིན་དང༌། ཤེས་
རབ་ཀྱི་ཕུངཔོ་ཡོངས་སུ་འཛིན་པས། ཆོས་ཀྱི་ཕུང་པོ་མཐའ་དག་གི་རྗེས་སུ་
སློབ་ཅིང་། སྒྲུབ་པ་ནན་ཏན་སྙིང་པོར་བྱེད་བས་བླ་ན་མེད་པའི་བདུད་རྩི་ཐོབ་
སྟེ། གསང་སྔགས་ཀྱི་དམ་ པ་དེ་ཁོ་ན་ཉིད་ ཀྱི་དངོས་གྲུབ་བརྙེས་ནས། ཚེ་
འདིར་ ཀུན་ཏུ་བཟང་པོའི་བྱང་ཆུབ་མཆོག་གི་གོ་འཕང་ཐོབ་པ་མཛད་དུ་
གསོལ། ཞེས་གསོལ་བ་གདབ་བོ། །
༈ ཧོ༔ ཆོས་དབྱིངས་རྣམ་དག་ལྷུན་གྲུབ་ཆེན་པོ་ནས། །དཔག་ཡས་ཐུགས་
རྗེ་རྣམ་ འཕྲུལ་འགྱེད་པའི་ལྷ། །ཀུན་བཟང་ རིགས་ ལྔ་ རིག་ འཛིན་མཁའ་
འགྲོར་བཅས། །འདིར་གཤེགས་བདག་ལ་དགོངས་ཤིང་བཞུགས་སུ་གསོལ།།
གདོད་ནས་བྱང་ཆུབ་རྡོ་རྗེ་སྙིང་པོའི་གདུང་། །དཀོན་མཆོག་གསུམ་དངོས་དམ་
ཆོས་རིན་ཆེན་མཛོད། །དུས་གསུམ་རྒྱལ་བའི་ཕྲིན་ལས་གཅིག་བསྡུས་པ། །ད་
ལྟ་དངོས་བཞུགས་བླ་མས་བྱིན་གྱིས་རློབས། །ཨོཾ་བཛྲ་ས་མ་ཡ་ཛཿ ཨོཾ་བཛྲ་ས་
མ་ ཡ་ སྟེ། རོལ་མོ་དབྱངས་ སྙན་ ཡིད་འོང་ བདུད་རྩིའི་ཆུས། །ཡོན་ཏན་རྒྱ་
མཚོའི་ཚོགས་ལ་ཁྲུས་གསོལ་ཞིང་། །ན་བཟའ་རིན་ཆེན་རྒྱན་མཆོག་འདི་ཕུལ་
བས། །འགྲོ་ཀུན་སྐྱོན་བྲལ་ཡོན་ཏན་རྫོགས་པར་ཤོག །ཨོཾ་སརྦ་ཏ་ཐཱ་ག་ཏ་ཨ་
བྷི་ཥེ་ཀཱ་ཏ་ས་མ་ཡ་ཤྲི་ཡེ་ཧཱུྃ། ཨོཾ་ཧཱུྃ་ཧཱུྃ་ཧཱི ཨཱཋཀ་ཡ་བི་ཤོ་དྷ་ན་ཡེ་སྭཱ་ཧཱ། བཛྲ་
-452-



བླ་མའི་རྣལ་འབྱོར་།
ཝསྡུ་ ཨ་ ལཾ་ ཀ་ ར་ ཡེ་ སྭཱ་ཧཱ། སྣང་ སྲིད་རྣམ་ དག་ སངས་ རྒྱས་ ཞིང་ ཁམས་
འདིར། །ཀུན་བཟང་མཆོད་པའི་སྤྲིན་ཕུ་འདི་ཕུལ་བས། །ནམ་མཁའི་མཐའ་
ཀླས་གྱུར་པའི་འགྲོ་བ་ཀུན། །བསོད་ནམས་ཡེ་ཤེས་ཚོགས་ཆེན་རྫོགས་པར་
ཤོག །ཨོཾ་སརྦ་ཏ་ཐཱ་ག་ཏ་བཛྲ་པུཊྚེ། དྷཱུ་པེ། ཨཱ་ལོ་ཀེ། གནྡྷེ། ནེ་ཝི་ཏྱཱ། ཤཔྟ་པཱུ་
ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཧཱུྃ། མངོན་པར་བྱང་ཆུབ་ཆོས་སྐུར་དག་
པ་ལས། །མཛད་པའི་རྣམ་འཕྲུལ་སྒྱུ་མའི་སྐུར་བཞེངས་པ། །བླ་མ་ཡི་དམ་
མཁའ་འགྲོའི་ཚོགས་རྣམས་དང༌། །དམ་ཅན་རྒྱ་མཚོའི་ཚོགས་ལ་གུས་ཕྱག་
འཚལ། །རྡོ་ རྗེ་ གདུང་འཚོབ་རྣལ་འབྱོར་ཚོགས་རྣམས་ ཀྱི། །འགལ་འཁྲུལ་
ཉམས་ཆག་དུས་འདིར་བསྐང་གྱུར་ཅིག །མཆོག་དང་ཐུན་མོང་དངོས་གྲུབ་
སྩོལ་བ་དང༌། །བླ་མེད་ ཆོས་ཀྱི་འཁར་ལོ་བསྐོར་དུ་གསོལ། །ཨོཾ་སརྦ་ཏ་ཐཱ་ག་
ཙཀྲ་རཏྣ་པཱུ་ཛ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཨཱཿ ཧཱུྃ། སིདྡྷི་ཨ་ལ་ལ་ཧོ།། །།
-453-



༄༅། །རྫོགས་ཆེན་དོན་གྱི་གསོལ་འདེབས་ཕུན་ཚོགས་
དཔལ་འབར་ཞེས་བྱ་བ་བཞུགས།
ཨོཾ་ ཨཱཧཱུྃ། སྐུ་གསུང་དག་པའི་ཞིང་ཁམས་སུ། །བྱིན་རླབས་དངོས་གྲུབ་
ཕུན་སུམ་ཚོགས། །རྒྱལ་བ་དགོངས་བརྒྱུད་བླ་མ་ལ། །གསོལ་བ་འདེབས་སོ་
བྱིན་གྱིས་རློབས། །དུར་ཁྲོད་ཆེན་པོའི་གནས་མཆོག་ཏུ། །མཆོག་དང་ཐུན་
མོང་ དངོས་ གྲུབ་ བརྙེས། །རིག་ འཛིན་ བརྡ་ བརྒྱུད་ བླ་ མ་ ལ། །གསོལ་ བ་
འདེབས་སོ་བྱིན་གྱིས་རློབས། །དངོས་གྲུབ་འབྱུང་བའི་སྒྲུབ་གནས་སུ། །རང་
གཞན་དོན་གཉིས་ཕུན་སུམ་ཚོགས། །གང་ཟག་སྙན་བརྒྱུད་བླ་མ་ལ། །གསོལ་
བ་འདེབས་སོ་བྱིན་གྱིས་རློབས། །སྟུག་པོ་བཀོད་པའི་ཞིང་ཁམས་སུ། །ཐམས་
ཅད་སྐུ་དང་ཡེ་ཤེས་དང་། །ཡི་དམ་ཞི་ཁྲོ་རབ་འབྱམས་ལ། །གསོལ་བ་འདེབས་སོ་
བྱིན་གྱིས་རློབས། །གནས་དང་ཉེ་བའི་ཞིང་རྣམས་སུ། །དངོས་གྲུབ་ཡིད་བཞིན་
ཆར་འབེབས་པའི། །བདེ་ཆེན་མཁའ་འགྲོ་རིགས་ལྔ་ལ། །གསོལ་བ་འདེབས་
སོ་བྱིན་གྱིས་རློབས། །རྣམ་དག་སྒྲུབ་པའི་ཞིང་ཁམས་སུ། །མཐུ་སྟོབས་རྫུ་
འཕྲུལ་དཔག་ཏུ་མེད། །མཁའ་འགྲོ་དམ་ཅན་རྒྱ་མཚོ་ལ། །གསོལ་བ་འདེབས་
སོ་བྱིན་གྱིས་རློབས། །གདོད་ནས་དག་པ་ཆོས་ཀྱི་དབྱིངས། །འགྱུར་མེད་རིག་
པའི་ཀློང་ཡངས་སུ། །གནས་རང་སྣང་འོད་གསལ་འོག་མིན་ལ། །གསོལ་བ་
འདེབས་སོ་བྱིན་གྱིས་རློབས། །རང་རིག་གདོད་ནས་སངས་རྒྱས་ལ། །སྐུ་དང་
ཡེ་ཤེས་ལྷུན་གྱིས་གྲུབ། །སྟོན་པ་ཡེ་ནས་ཕུན་ཚོགས་ལ། །གསོལ་བ་འདེབས་
-454-



རྫོགས་ཆེན་དོན་གྱི་གསོལ་འདེབས་ཕུན་ཚོགས་དཔལ་འབར།
སོ་བྱིན་གྱིས་རློབས། །ཅིར་སྣང་རང་བྱུང་ཡེ་ཤེས་དང༌། །རང་སྣང་རིག་པ་ཚོམ་
བུར་བཅས། །འཁོར་ཀུན་ཡེ་ནས་ ལྷུན་རྫོགས་ལ། །གསོལ་བ་འདེབས་ སོ་
བྱིན་གྱིས་རློབས། །མཉམ་ རྫོགས་ བྱང་ ཆུབ་སེམས་ཀྱི་ངང༌། །ཡེ་ནས་ལྷུན་
གྲུབ་རྒྱུ་འབྲས་འདས། །ཆོས་ཀུན་ཡེ་ནས་རྫོགས་ཆེན་ལ། །གསོལ་བ་འདེབས་
སོ་བྱིན་གྱིས་རློབས། །ཐམས་ཅད་འགྱུར་མེད་དག་པའི་ཀློང་། །རྟག་པ་རྒྱུན་གྱི་
འཁོར་ལོའི་གཞི། །དུས་བཞི་རྒྱུན་གྱི་འཁོར་ལོ་ལ། །གསོལ་བ་འདེབས་ སོ་
བྱིན་གྱིས་རློབས། །ཅིར་སྣང་སྐུ་དང་ཡེ་ཤེས་ངང་། །གྲགས་སྟོང་སྐྱེ་མེད་ཆོས་
ཀྱི་སྒྲ། །དྲན་རིག་ཡེ་ནས་སངས་རྒྱས་ཐུགས། །གསོལ་བ་འདེབས་སོ་བྱིན་
གྱིས་རློབས། །རང་སྣང་རིག་པའི་ཀློང་ཆེན་འདིར། །སྣང་སྲིད་སྣོད་བཅུད་རྣམ་
དག་ པས། །འཁོར་ བ་ མ་ སྤངས་དོང་ སྤྲུགས་ སུ། །གསོལ་ བ༴ །རང་ རིག་
མཁའ་མཉམ་ཀློང་ཆེན་དུ། །སྐུ་གསུམ་མ་བཙལ་ཡེ་རྫོགས་པས། །མྱ་འདས་
མ་བསྒྲུབས་ལྷུན་གྲུབ་ལ། །གསོལ་བ་འདེབས་སོ་བྱིན༴ །ཆོས་ཀུན་བྱང་ཆུབ་
སེམས་ཀྱི་ཀློང༌། །མ་སྦྱངས་མ་བགྲོད་ལྷུན་གྱིས་གྲུབ། །ཐམས་ཅད་ཡེ་ནས་
སངས་རྒྱས་ལ། །གསོལ་བ་འདེབས་སོ༴ །རིག་པ་ཀ་དག་ཆོས་སྐུའི་ཀློང༌། །
ཟང་ཐལ་རྗེན་པར་གསོལ་བ་འདེབས། །རྒྱ་གྲོལ་བར་མེད་ཕྱལ་བའི་ངང༌། །
རྫོགས་པ་ཆེན་པོར་བྱིན་གྱིས་རློབས། །ཡེ་ཤེས་ལྷུན་གྲུབ་འོད་གསལ་ཀློང་། །
དབྱིངས་སྣང་དག་པར་བྱིན་གྱིས་རློབས། །འཆར་གཞི་མ་འགགས་སྤྲུལ་པའི་
ཀློང༌། །གཟུང་འཛིན་དག་པར་བྱིན་གྱིས་རློབས། །ཆོས་ཀུན་ རང་བྱུང་ རིག་
པའི་ཀློང་། །འབད་མེད་ཡོངས་གྲོལ་བྱིན་གྱིས་རློབས། །རྒྱུ་འབྲས་བླང་དོར་བྱ་
རྩོལ་འདས། །གཞི་རྫོགས་ཆོས་སྐུར་བྱིན་གྱིས་རློབས། །ཐམས་ཅད་མཉམ་
455-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
རྫོགས་བྱང་ཆུབ་ཀློང༌། །ཁམས་གསུམ་ཡོངས་གྲོལ་བྱིན་གྱིས་རློབས། །བླ་མ་
ཡི་དམ་མཁའ་འགྲོ་ལ། །རང་གཞན་དོན་དུ་གསོལ་བ་འདེབས། །དགོངས་པ་
ཆོས་ ཉིད་ ཟད་ སར་ སྐྱོལ། །དོན་ གཉིས་ རྫོགས་ པར་ བྱིན་ གྱིས་རློབས། །
དབྱིངས་ཀ་ནས་དག་པ་ཆོས་ཟད་ངང༌། །བློ་འདས་ཆོས་སྐུར་ཟང་ཐལ་ལོ། །
བཀའ་བརྒྱུད་བླ་མས་བྱིན་གྱིས་རློབས། །རྩ་བའི་བླ་མས་ཐུགས་རྗེས་ཟུངས། །
རང་སྣང་འོད་གསལ་ལོངས་སྐུའི་ཞིང༌། །སྐུ་དང་ཐིག་ལེ་མེ་རེ་རེ། །བཀའ་
བརྒྱུད་ བླ་ མས་ བྱིན་ གྱིས་རློབས། །རྩ་ བའི་ བླ་ མས་ ཐུགས་ རྗེས་ ཟུངས། །
དབྱིངས་རིག་མཁའ་ལྟར་དག་པའི་ཀློང༌། །འོད་གསལ་རླུང་སེམས་རྣམ་དག་
ཏུ། །བཀའ་བརྒྱུད་བླ་མས་བྱིན་གྱིས་རློབས། །རྩ་བའི་བླ་མས་ཐུགས་ རྗེས་
ཟུངས། །ཐམས་ཅད་ཟབ་མོའི་ཆོས་ཉིད་ཀློང་། །ཅི་བསམ་ཡིད་བཞིན་ལྷུན་
གྲུབ་ཏུ། །བཀའ་བརྒྱུད་བླ་མས་བྱིན་གྱིས་རློབས། །རྩ་བའི་བླ་མ་ཐུགས་རྗེས་
ཟུངས། །གསོལ་འདེབས་ཆེན་མོ་སྐུ་གསུམ་དག་པ་ཕུན་ཚོགས་དཔལ་འབར་
ཞེས་བྱ་བ། ཐེག་པ་མཆོག་གི་རྣལ་འབྱོར་པ་ཀློང་ཆེན་རབ་འབྱམས་ཀྱིས།
རྫོགས་པ་ཆེན་པོའི་རྣལ་འབྱོར་པ་རྣམས་ཀྱིས་གསོལ་བ་ཡང་ཡང་བཏབ་པའི་
ངོར། ལྷུན་གྲུབ་གླིང་གི་དབེན་གནས་སུ་བཀོད་པ་རྫོགས་སོ།། །།
-456-



༄༅། །རྩ་བ་གསུམ་ལ་གདུང་སེམས་ཀྱི་གསོལ་འདེབས་
སྨོན་ལམ་བཞུགས་སོ། །
རྩ་བརྒྱུད་བླ་མ་ཡི་དམ་ཞི་ཁྲོའི་ལྷ། །དཔའ་བོ་མཁའ་འགྲོ་སངས་རྒྱས་
བྱང་སེམས་དང༌། །ཆོས་སྲུང་དམ་ཅན་དྲང་སྲོང་བདེན་ཚིག་གྲུབ། །གསོལ་
འདེབས་བུ་ལ་བརྩེ་བས་བྱིན་གྱིས་རློབས། །ཀྱེ་མ་ཀྱི་ཧུད་ཉམ་ཐག་བདག་ལྟ་
བུ། །ལས་དང་ཉོན་མོངས་བཟོད་དཀས་ཡུན་རིང་མནར། །འདི་ལ་བརྩེ་ཆེན་
ཐུགས་རྗེའི་ཕྱག་རྐྱངས་ལ། །ད་ལྟ་ཉིད་དུ་དྲང་བར་མཛད་དུ་གསོལ། །རང་
ཉིད་ཡེ་ནས་སངས་རྒྱས་ཡིན་མོད་ཀྱང་། །མ་རིག་འཁྲུལ་པས་སྲིད་པའི་འདིར་
འཁྱམས་ཏེ། །རྨི་ལམ་ལྟ་བུའི་འཁོར་བར་ཉམ་རེ་ཐག །འདི་ལ་སྐྱབས་དང་
སྐྱོབ་པ་མཛད་དུ་གསོལ། །བདག་དང་མཐའ་ཡས་སེམས་ཅན་ཐམས་ཅད་
ཀྱིས། །འཁོར་བའི་རྒྱ་མཚོ་མཐའ་མེད་བརྒལ་དཀའ་བ། །ཡེ་ཤེས་གྲུ་བོ་བླ་ན་
མེད་པ་ཡིས། །སྡུག་བསྔལ་ཆུ་བོ་སྒྲོལ་བར་མཛད་དུ་གསོལ། །ཡུན་རིང་དུས་
ནས་གོམས་པའི་བག་ཆགས་གཟུགས། །འཁྲུལ་སྣང་གཟུང་འཛིན་རི་རྒྱལ་
ལྷུན་མཐོ་བ། །རྣམ་གྲོལ་མཆོག་གི་ཡེ་ཤེས་རྡོ་རྗེ་ཡིས། །ད་ལྟ་ཉིད་དུ་གཞིག་
པར་མཛད་དུ་གསོལ། །མ་རིག་མུན་པ་ཤིན་ཏུ་ཐིབས་པོ་ཆེ། །རྒྱུན་རིང་བརྟག་
དཀའ་ཕ་མཐའ་མི་མངོན་ཅིང་། །འོད་གསལ་སྙིང་པོའི་སྒྲིབ་པ་རླབས་ཆེན་
འདི། །ཡེ་ཤེས་ཟེར་གྱིས་བསལ་བར་མཛད་དུ་གསོལ། །ཇི་ཙམ་འབད་ཀྱང་
ཉོན་མོངས་སྡུག་བསྔལ་རྒྱུ། །སྙིང་པོ་མེད་པའི་འཇིག་རྟེན་བྱ་བ་ལས། །བདག་
-457-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༽
གི་ཡིད་ནི་རབ་ཏུ་ལྡོག་ནས་ཀྱང་། །ཉིན་མཚན་ཆོས་ཀྱིས་འདའ་བར་མཛད་དུ་
གསོལ། །ཚུལ་མིན་ཡིད་བྱེད་ཆུ་རླབས་གཉེར་འདྲ་བ། །ཀུན་རྟོག་སྣ་ཚོགས་
ཡུལ་ལྔའི་རྗེས་སུ་འབྲེང་། །ཚོགས་བརྒྱད་བག་ཆགས་ཀུན་གཞིར་བཅས་པ་
ཀུན། །ཆོས་ཀྱི་དབྱིངས་སུ་ཞི་བར་མཛད་དུ་གསོལ། །རྟོག་བཅས་བག་ཆགས་
འདོད་ པའི་ སེམས་ ཉོན་མོངས། །གསལ་བ་ གཟུགས་དང་ མི་རྟོག་གཟུགས་
མེད་ཀྱི། །སྲིད་པའི་སེམས་གང་བག་ཆགས་རྗེས་འབྲེལ་བ། །དེ་དག་ཐམས་
ཅད་དག་པར་མཛད་དུ་གསོལ། །རང་དོན་སྒོམ་པ་ལྷུར་ལེན་དམན་པའི་བློ། །
གཅིག་པུ་ཞི་བ་གཉེར་ལས་ལྡོག་ནས་ཀྱང་། །ཕྱི་ནང་གསང་བའི་ཆོས་མཆོག་
ལམ་ཞུགས་ཏེ། །རླབས་ཆེན་གཞན་དོན་འགྲུབ་པ་མཛད་དུ་གསོལ། །ལམ་
གོལ་ལོག་དང་དམན་པའི་འགྲོ་ཀུན་གྱི། །ལས་དང་ཉོན་མོངས་བག་ཆགས་
རབ་སྦྱངས་ཏེ། །སེམས་ཉིད་ཡིད་བཞིན་ཐར་པའི་གྲོང་ཁྱེར་དུ། །མ་ལུས་ཕྱམ་
གཅིག་བགྲོད་པར་མཛད་དུ་གསོལ། །སྒྲིབ་པའི་རྒྱ་མཚོ་ཉོན་མོངས་རྙོག་པ་
ཅན། །དུས་རིང་ཐོག་མཐའ་མེད་ནས་ཉེར་གནས་པ། །བདག་ཅག་མཐུ་ཡིས་
ཐར་པའི་སྐབས་མེད་པས། །བརྩེ་ཆེན་ཁྱོད་ཀྱིས་སྒྲོལ་བར་མཛད་དུ་གསོལ། །
ཤུགས་དྲག་བཟོད་པར་དཀའ་བའི་ཉོན་མོངས་ངང་། །སྡུག་བསྔལ་མང་ལྡན་
སྲིད་པའི་ཟུག་རྔུ་དང༌། །བག་མེད་གཞན་དབང་ལེ་ལོའི་འཇིགས་པ་ལས། །
དེ་རིང་ཉིད་ནས་ངེས་པར་བསྐྱབ་ཏུ་གསོལ། །སྙིང་ནས་སྙིང་པོ་མེད་པའི་ཆོས་
རྣམས་ལ། །མི་རྟག་མི་བརྟན་སྒྱུ་མའི་བློ་བྲིད་དུ། །ངེས་པར་རྟོགས་ནས་ངེས་
འབྱུང་ སྐྱོ་ཤས་ ཀྱིས། །ཉིན་ མཚན་ ཀུན་ ཏུ་ འདའ་ བར་མཛད་ དུ་ གསོལ། །
འཕགས་པའི་རི་ངོགས་དབེན་ཞིང་ཉམས་དགའ་བར། །རིག་དང་མངོན་ཤེས་
-458-



རྩ་བ་གསུམ་ལ་གདུང་སེམས་ཀྱི་གསོལ་འདེབས་སྨོན་ལམ།
ཏིང་འཛིན་འགྲུབ་གྱུར་ནས། །དོན་གཉིས་ལྷུན་གྲུབ་བདེ་ཆེན་མཁའ་སྤྱོད་དུ། །
ཚེ་འདི་ཉིད་ལ་ཕྱིན་པར་མཛད་དུ་གསོལ། །གཅིག་ཏུ་ སྲན་ཚུགས་སྒྲུབ་ལ་
བརྩོན་པ་དང༌། །ཚེ་འདིའི་ཕྱོགས་སུ་སྐད་ཅིག་མི་གཡེངས་ཤིང༌། །གོང་མའི་
རྗེས་ སྙོགས་དངོས་གྲུབ་མཐར་ཕྱིན་ཏེ། རྟག་ཏུ་བླ་མ་མཉེས་པར་མཛད་དུ་
གསོལ། །དམ་ཚིག་ཉམས་ཆག་ཉེས་པ་མེད་པ་དང༌། །ལྟ་སྒོམ་སྤྱོད་འབྲས་མ་
ནོར་དོན་རྟོགས་ཏེ། །ཉིན་མཚན་འོད་གསལ་ངང་ལས་མི་གཡོ་ཞིང་། །རང་
གཞན དོན་གཉིས་འགྲུབ་པར་མཛད་དུ་གསོལ། །སྣང་སྲིད་རྣམ་དག་བསྐྱེད་
རྫོགས་མཐར་ཕྱིན་ཏེ། །མཁའ་འགྲོ་དམ་ཅན་རྒྱ་མཚོ་སྤྲིན་བཞིན་དུ། །དངོས་
གྲུབ་རྣམ་གཉིས་ཆར་བཞིན་འབབ་པ་དང༌། །ཕྲིན་ལས་རྣམ་བཞི་འགྲུབ་པར་
མཛོད་དུ་གསོལ། །དག་སྣང་མོས་གུས་ཕྱོགས་མེད་འཆར་བ་དང༌། །བྱམས་
དང་སྙིང་རྗེ་རྒྱུན་ཆད་མེད་པ་དང་། །ལྟ་སྒོམ་ཡོན་ཏན་ཉམས་རྟོགས་འབར་བ་
དང༌ ། །འགྲོ་ དོན་ ཕྱོགས་ མེད་ འགྲུབ་ པར་ མཛད་ དུ་ གསོལ། །བདག་ གི་
མོས་དགེ་ཕུན་ཚོགས་འདི་ཡིས་ནི། །མ་ལུས་འགྲོ་ཀུན་ཕྱམ་གཅིག་ཡོངས་
གྲོལ་ནས། །བདེ་ཆེན་ ལྷུན་གྲུབ་ཀུན་ཏུ་བཟང་པོའི་ཞིང་། །ཚེ་འདི་ཉིད་ལ་
བགྲོད་པར་མཛད་དུ་གསོལ། །ཞེས་པ་འདིའང་ཀུན་མཁྱེན་དྲི་མེད་འོད་ཟེར་
གྱིས་མཛད་པའོ། །
-459-



༄༅། །བར་དོའི་གདམས་པ་ཚངས་སྤྲུགས་སུ་གདབ་པ་
གནད་ཀྱི་མན་ངག་བཞུགས། །
བླ་མ་དམ་པའི་ཞབས་ལ་གུས་པས་ཕྱག་འཚལ་ལོ། །དལ་འབྱོར་རྙེད་
ཀྱང་མི་རྟག་འགྲོ་དགོས་པས། །འཆི་ཀའི་གདམས་ངག་སེམས་ལ་འདི་ལྟར་
བཞག །སྐྱེ་འཆི་བར་དོ་ད་ལྟའི་གནས་སྐབས་འདིར། །རང་རིག་ཡེ་ཤེས་ཆོས་
སྐུར་ཐག་བཅད་དེ། རང་གདངས་སྒོམ་པ་དང་དྭངས་ངང་ལ་བསྐྱང་། །ཐམས་
ཅད་རང་བྱུང་ཡེ་ཤེས་རྩལ་སྦྱང་བྱ། །འཆི་ཀའི་བར་དོར་འབྱུང་བཞི་སྡུད་པའི་
ཚེ། །ཕྱ་ཕྱོ་ཡམ་ཡོམ་བན་བུན་སྒྱུ་མར་སྣང་། །ས་ཆུ་མེ་རླུང་ནམ་མཁར་ཐིམ་པ་
སོགས། །དབང་པོ་འགག་ཚུལ་མཐོང་ཚེ་གསལ་གདབ་པ། །ད་ནི་འཆི་སྟེ་འདི་
ལ་འཇིགས་མི་ དགོས། །གང་ འཆི་ སུ་ འཆི་ ཅི་ རུ་ གྲུབ་ པ་ ལྟོས། །བེམས་
པོ་འབྱུང་བཞིའི་གཡར་པོ་གཏོང་ཙམ་ལས། །རིག་པའི་ངོས་ལ་སྐྱེ་འཆིར་གྲུབ་
པ་མེད། །རིག་སྟོང་ཀ་དག་ཆོས་སྐུའི་རང་གཟུགས་ལ། །གང་འཆི་སུ་འཆི་ཅི་
རུ་གྲུབ་པ་ལྟོས། །ཅིར་ཡང་མེད་པས་འཆི་བ་རྣམ་བདེན་ཡིན། །དེ་ཀའི་ངང་ལ་
དཔའ་གདེང་ ལྡན་ པར་ བྱ། །རིག་ པའི་ འཆར་ ཚུལ་ཅིར་ ཡང་ མ་ འགགས་
པས། །ས་ཆུ་མེ་རླུང་རྣམ་ཤེས་ནམ་མཁར་ཐིམ། །ནམ་མཁའ་འོད་གསལ་དག་
ལ་ཐིམ་པའི་ཚེ། །ཚོགས་དྲུག་ཀུན་གཞི་ཆོས་དབྱིངས་ངང་དུ་ཐིམ། །བེམས་
རིག་ བྲལ་ ཏེ་རིག་པ་ཆོས་ ཟད་དང༌། །བློ་ཟད་ཆོས་ སྐུ་ ཀ་དག་ཆེན་པོར་
འཆར། །ད་ལྟ་དགེ་སྦྱོར་དེ་རུ་ངོས་ཟིན་པས། །སྐད་ཅིག་གཅིག་པ་ཡར་གྱི་
-460-



བར་དོའི་གདམས་པ་ཚངས་སྤྲུགས་སུ་གདབ་པ་གནད་ཀྱི་མན་ངག
ཟང་ཐལ་གྲོལ། །དག་པ་གཉིས་ལྡན་ཆོས་སྐུ་ཐོབ་པ་ལགས། །དེ་ལྟར་ཤར་
ཡང་རང་ངོས་མ་ཟི་ན། །དེ་རྗེས་སྣང་བའི་འོད་གསལ་གཞི་སྣང་འཆར། །སྒྲ་
འོད་ཟེར་གསུམ་ཞི་ཁྲོས་ནམ་མཁའ་གང༌། །སྣང་བ་དེ་ཀུན་རང་སྣང་ངོ་ཤེས་
པས། །གདོད་མར་གྲོལ་ཏེ་བྱང་ཆུབ་ཐོབ་པ་ཡི། །དེ་བས་ཐམས་ཅད་རང་སྣང་
ཤེས་པ་གཅེས། །རང་ངོ་ཤེས་པས་ སངས་རྒྱས་ཐོབ་པ་ཡིན། །དེ་ལྟར་ཤར་
ཡང་རང་ངོ་མ་ཤེས་ན། །སྲིད་པ་བར་དོ་རྨི་ལམ་འདྲ་བ་འཆར། །དེ་ཚེ་དག་
པའི་ཞིངཁམས་དྲན་པ་དང༌། །བླ་མ་ཡི་དམ་ལྷ་ལ་སྐྱབས་སོང་བས། ཁ་ཅིག་
དག་ པའི་ ཞིང་སྐྱེ་གྲོལ་བར་འགྱུར། །ལ་ལ་མཐོ་རིས་ཡོན་ཏན་བདུན་ལྡན་
ལུས། །ཐོབ་ནས་སྐྱེ་བ་ཕྱི་མར་གྲོལ་བར་ངེས། །དེ་ཕྱིར་གདམས་པའི་སྙིང་པོ་
ཡང་ཟབ་འདི། །སངས་རྒྱས་ལག་བཅང་ལག་ཏུ་གཏད་པ་ཡིན། །སྐལ་ལྡན་
སྙིང་གི་བུ་རྣམས་དགའ་བར་མཛོད། །རང་བཞིན་རྫོགས་པ་ཆེན་པོའི་རྣལ་
འབྱོར་ པ། །ཀློང་ཆེན་རབ་འབྱམས་ བཟང་ པོས་ལེགས་ པར་ བཀོད། །དགེ་
བས་མཁའ་མཉམ་འགྲོ་བ་མ་ལུས་པ། །གདོད་མའི་དབྱིངས་སུ་མངོན་པར་
སངས་རྒྱས་ཤོག །འཆི་ཀ་མ་ལ་ཚང་སྤྲུགས་སུ་གདབ་པའི་མན་ངག་གསང་བ་
བླ་ན་མེད་པའི་ངོ་སྤྲོད། རྒྱལ་སྲས་དྲི་མེད་འོད་ཟེར་གྱིས། དད་ཅན་གྱི་སློབ་མ་
འགས་གསོལ་བ་བཏབ་པའི་ངོར། ཁོ་ཐང་རིན་ཆེན་གླིང་གི་དབེན་གནས་སུ་
བཀོད་པ་རྫོགས་སོ།།
-461-



༈ བར་དོའི་སྨོན་ལམ་ངོ་སྤྲོད་བཞུགས་སོ། ། །
ཨོ་ཨཱཧཱུྃ། ཕྱོགས་དུས་རྒྱལ་བ་མ་ལུས་དགོངས་སུ་གསོལ། །བདག་གི་
ཐོག་མེད་དུས་ནས་ད་ལྟའི་བར། །དུས་གསུམ་བསགས་དང་ཡོད་པའི་དགེ་བ་
དེས། །བདག་གཞན་མ་ལུས་བྱང་ཆུབ་ཐོབ་པར་ཤོག །དེ་མ་ཐོབ་ཀྱི་ཚེ་རབས་
ཀུན་ཏུ་ཡང་། །ལམ་ཟབ་རྫོགས་ཆེན་སྙིང་པོའི་དོན་རྟོགས་ནས། །ཆོས་ཉིད་
མངོན་སུམ་གོང་འཕེལ་ཚད་ཕེབས་ཤིང་། །ཟག་བཅས་ཕུང་པོ་འོད་སྐུར་གྲོལ་
བར་ཤོག །གནད་གཅོད་དྲག་པོའི་སྡུག་བསྔལ་མི་འབྱུང་ཞིང༌། །བླ་མ་ཡི་དམ་
དཔའ་བོ་མཁའ་འགྲོའི་ཚོགས། །མིག་གི་དབང་པོར་མངོན་སུམ་བྱོན་ནས་
ནི། །དབང་ བསྐུར་ ལུང་ སྟོན་མཁའ་སྤྱོད་འཁྲིད་ པར་ ཤོག །འདུས་ བྱས་ མི་
རྟག་འཆི་བ་བྱུང་ཙ་ན། །འགྱུ་བའི་དབུགས་ཆད་བེམས་རིག་བྲལ་བའི་ཚེ། །
ཞེན་ཆགས་འཁྲུལ་པའི་སྣང་བ་མི་འཆར་བར། །གནས་ལུགས་ཆོས་སྐུའི་ངང་
ལ་གནས་པར་ཤོག །སྒྱུ་ལུས་གདོས་བཅས་འཇོག་པ་དུས་བབས་ན། །སྣང་
ཕུང་ཕྲ་རགས་རྟོག་པ་འགག་པའི་ཚེ། །འཁྲུལ་མེད་ཁྱབ་གདལ་གདོད་མའི་
དབྱིངས་ཆེན་ལ། །བེམས་རིག་བྲལ་མ་ཐག་ཏུ་གྲོལ་བར་ཤོག །མ་དག་འབྱུང་
བ་སོ་སོར་དེངས་པའི་ཚེ། །དག་པའི་འོད་ལྔ་མ་འདྲེས་འོད་གསལ་དང་། །རྟོག་
མེད་འོད་ལྔ་རྡོ་རྗེ་ལུ་གུ་རྒྱུད། །དབྱེར་མེད་གཅིག་འདྲེས་ཆོས་ཉིད་མཐར་ཕྱིན་
ཤོག །ཧཱུྃ་ཆེན་ཁྲོས་པའི་སྲིན་པོའི་གཟུགས་ལ་སོགས། །ཧཱུཾ་སྒྲས་སྟོང་གསུམ་མ་
ལུས་གང་ཙ་ན། །རིག་སྟོང་ཧཱུཾ་སྒྲའི་གནད་དུ་ངོ་ཤེས་ནས། །གྲགས་སྟོང་བྲག་
-462-



བར་དོའི་སྨོན་ལམ་ངོ་སྤྲོད།
ཅ་ལྟ་བུར་རྟོགས་པར་ཤོག །གཤིན་རྗེའི་གཤེད་མའི་ཚོགས་ཀྱིས་བསྐོར་ཙ་
ན། །རྒྱོབ་སོད་འབྲོས་འདེད་འཁྲུལ་བ་དབྱིངས་དག་ནས། །བྱེད་སྔངས་འཁྲུལ་
བའི་སྣང་བ་མི་འཆར་བར། །ཡིད་དམ་ཞི་ཁྲོའི་སྐུ་རུ་ཤེས་པར་ཤོག །དུང་ཁང་
འབར་བའི་བདེ་ཆེན་གཞལ་ཡས་ནས། ཁྲག་འཐུང་ཁྲོ་བོའི་ཚོགས་རྣམས་གྱེས་
པའི་ཚེ། །འཇིགས་གཟུགས་སྲིན་པོའི་སྐུ་རུ་མི་འཆར་བར། །མན་ངག་སྙིང་
ཏིག་ དགོངས་ པའི་དོན་རྟོགས་ཤོག །ཙིཏྟ་ རིན་ཆེན་གུར་ཁང་ གཞལ་ཡས་
ནས། །ཞི་བའི་ཚོགས་རྣམས་དབྱིངས་སུ་ཡལ་བའི་ཚེ། །སྣང་བ་རུ་ལོག་འོད་
སྐུར་ཤར་བའི་དུས། །རིག་པ་འོད་ཀྱི་ཀློང་དུ་ཐིམ་པར་ཤོག །མགྲིན་ མགུལ་
རྩ་ ཡི་འཁོར་ལོ་དྲལ་བའི་ཚེ། །འཇིགས་པའི་གད་རྒྱང་འབྲུག་སྟོང་ལྡིར་ཙ་
ན། །ཨཱ་ ཧུ་ཞི་ཁྲོའི་གདངས་སུ་ངོ་ཤེས་ནས། །རིག་སྟོང་སྐྱེ་མེད་སྒྲ་རུ་གྲོལ་
བར་ཤོག །གསང་གནས་བདེ་སྐྱོང་འཁོར་ལོའི་གཞལ་ཡས་ནས། །ཐབས་
ཤེས་དཀར་དམར་སྙིང་གར་ཕྲད་ཙ་ན། །བདེ་སྟོང་ཟག་པ་མེད་པའི་གནས་
ལུགས་དེ། །རླུང་རིག་དབུ་མའི་ནང་དུ་ཚུད་པར་ཤོག །ཆོས་ཉིད་བར་དོའི་ངང་
ལ་གནས་པའི་ཚེ། །ཤེས་རིག་ལུང་མ་བསྟན་དུ་མ་སོང་བར། །རང་གྲོལ་ཀ་
དག་ ཆེན་ པོའི་ དོན་རྟོགས་ ཏེ། །གཞན་ སྟོང་ ཆོས་ ཟད་ ངང་ ལ་ གནས་པར་
ཤོག །ཆོས་ཉིད་མངོན་སུམ་བདེན་པ་མཐོང་བའི་ཚེ། །གཉེན་པོ་དྲན་འཛིན་
སྒོམ་པའི་བློ་བྲལ་ནས། །ཀ་དག་ཟད་སར་འཁྱོལ་བའི་དོན་རྟོགས་ཏེ། །རྟོག་
མེད་སྤྲོས་བྲལ་ངང་ལ་གནས་པར་ཤོག །འཇའ་ཚོན་སྣ་ལྔ་འདྲེས་པའི་གཞལ་
ཡས་ནས། །ཡེ་ཤེས་ལྔ་ཡི་གུར་ཁང་སྒོ་ཕྱེ་སྟེ། །སྐུ་དང་ཐིག་ལེས་ཞིང་ཁམས་
གང་བའི་ཚེ། །སྐུ་ལྔ་ཡེ་ཤེས་ལྔ་དང་མཇལ་བར་ཤོག །ཐིག་ལེ་སྟོང་སྒྲོན་འོད་
-463-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༢༥༽
གསལ་ གཞལ་ ཡས་ སུ། །ལྷུན་གྲུབ་ སྦུབས་ལ་བརྟན་ པ་མཐར་ ཕྱིན་ནས། །
དབྱིངས་རིག་ནམ་མཁའི་ངང་དུ་འཕོ་བར་ཤོག །ཆོས་སྐུ་སྟོང་གསལ་སྒྲོན་མེ་
འབར་བར་ཤོག །སྟོང་ཉིད་རིག་ པའི་ཆོས་ སྐུ་ཐོབ་པར་ཤོག །འགག་མེད་
གཉིས་སྣང་ལོངས་སྐུ་ཐོབ་པར་ཤོག །རང་རིག་མཐར་ཕྱིན་སྤྲུལ་སྐུ་ཐོབ་པར་
ཤོག །སྐུ་གསུམ་ཐོབ་ནས་གཞན་དོན་བྱེད་པར་ཤོག །ཅེས་འཆི་ཁ་བར་དོ་
དང་ཆོས་ཉིད་བར་དོའི་སྨོན་ལམ་ཐོས་པས་གྲོལ་བ་ཀུན་མཁྱེན་ཀློང་ཆེན་རབ་
འབྱམས་ཀྱིས་མཛད་པ་རྫོགས་སོ།། །།
སྤྱི ཀྱེ་མ་རིགས་ཀྱི་བུ་ཁྱོད་ལེགས་པར་ཉོན། ཁྱོད་ལུས་གདོས་
བཅས་ཕུང་པོ་ཤུལ་དུ་བོར། །ད་ལྟ་རྣམ་ཤེས་རྟེན་མེད་བར་དོར་འཁྱམས།།འདི་
དུས་དཀོན་མཆོག་མིན་པ་སྐྱབས་གནས་མེད། །ད་ནི་ཤུལ་ གྱིས་ཟས་ནོར་
ཉེ་དུ་སོགས། །སྐད་ཅིད་ཙམ་ཡང་ཡིད་ལ་མ་བྱེད་པར། །བར་དོའི་དུས་འདིར་
བར་དོར་ཤེས་པར་གྱིས། །རང་གི་ཡིད་ལུས་ཡི་དམ་ལྷ་རུ་སྒོམས། །ཅིར་སྣང་
མི་བདེན་རྨི་ལམ་སྒྱུ་མར་ལྟོས། །ཕན་གནོད་ལྷ་འདྲེའི་གཟུགས་དང་མི་སྙན་
སྒྲ། །ས་གཡོ་རི་འགུལ་ཤིང་འདེགས་མཚོ་འཁྲུག་དང༌། །མུན་ནག་སྲོས་དང་
གནམ་གྲུམ་སྒྲ་ཆེན་སོགས། །འཇིགས་འཇིགས་འདྲ་བའི་འཁྲུལ་སྣང་མཐོང་
བའི་ཚེ། །རྨི་ལམ་སྣང་བ་ཅི་འདྲར་ཤེས་པར་གྱིས། །ནམ་མཁའ་ཅིས་ཀྱང་
གཞིག་ པར་ མི་ ནུས་ ལྟར། ཁྱོད་ ཀྱིས་ ཡིད་ ལུས་ སྟོང་ པ་ དེ་ ལ་ ནི། །སྲིད་
གསུམ་དགྲ་རུ་ལངས་ཀྱང་ཅི་བྱར་ཡོད། །རང་གིས་རང་ལ་འཁྲུལ་པར་མ་བྱེད་
པར། །གཟུགས་སྣང་ཐམས་ཅད་ལྷ་སྐུ་སྒྱུ་མར་ལྟོས། །སྒྲ་ཚོགས་ཅི་གྲགས་ཡི་
དམ་ལྷ་ཡི་སྔགས། །རང་སེམས་སྟོང་པ་སྐྱེ་མེད་ཆོས་སྐུར་ཞོག །སྤྱི་བོའི་གཙུག་
-464-



བར་དོའི་སྨོན་ལམ་ངོ་སྤྲོད། །
ཏུ་རྩ་བའི་བླ་མ་སྒོམས། །མི་འབྲལ་གུས་པས་གདུང་ཤུགས་གསོལ་བ་ཐོབ། །
སྣོད་ བཅུད་རང་ གཞན་ བཅས་པ་འདི་ཀུན་ ཀྱང༌ ། །བརྡར་ བཏགས་ ཙམ་ སྟེ་
གཅིག་དང་ཐ་དད་མེད། །ཐམས་ཅད་རང་སེམས་སྙིང་པོ་གཅིག་ཏུ་དྲིལ། །
ཨ་ཡིག་དཀར་པོ་འོད་ཟེར་འབར་བ་ཡིས། །ནུབ་ཕྱོགས་བདེ་བ་ཅན་གྱི་འཇིག་
རྟེན་ ཁམས། །རྣམ་ དག་ ཡོན་ ཏན་བགྲང་ ལས་ འདས་ པ་དེ། །མིག་ གི་ དྲུང་
ན་ འདུག་ པ་ ལྟ་ བུར་ ལྟོས། །སངས་ རྒྱས་ སྣང་ བ་ མཐའ་ ཡས་ ཚེ་ དཔག་
མེད། །འོད་ཟེར་ཉི་མ་འབུམ་གྱི་གཟི་ལྡན་པ། །མཚན་དཔེ་དཔག་ཡས་བལྟར་
མི་ ངོམས་ པ་ དེའི། །ཐུགས་ ཀའི་ དབུས་ སུ་ རང་ སེམས་ དབྱེར་ མེད་
བསྲེས། །ཟབ་ མོ་ ཆོས་ ཀྱི་ དབྱིངས་ སུ་ མཉམ་བཞག་གོ །ཞེས་ རང་
གཞན་གྱི་ཡིད་དང་རྣ་བར་ངེས་པར་བྱས་ན་སྲིད་པ་བར་དོར་གྲོལ་བ་ཐོབ་པའི་
རྟེན་འབྲེལ་ཡོད་པས་དོ་གལ་གྱིས་ཆེད་དུ་འབད་པར་གྱིས་ཤིག །།
-465-



༈ བསྔོ་བ་རིན་པོ་ཆེའི་ཕྲེང་བ་ཞེས་བྱ་བ་བཞུགས།
མཁྱེན་པའི་ཡེ་ཤེས་བརྩེ་བའི་ཐུགས་རྗེ་ཅན། །མཛད་པའི་ཕྲིན་ལས་སྐྱེ་
རྒུ་ཀུན་གྱི་དཔལ། །དཔལ་ལྡན་བླ་མ་རྣམས་ལ་ཕྱག་འཚལ་ལོ། །དགེ་བའི་རྩ་
བ་བྱང་ཆུབ་ཏུ་བསྔོ་བ་བཤད་དེ། འདིར་དགེ་བའི་རྩ་བ་མི་འཛད་ཅིང་གོང་
ནས་གོང་དུ་འཕེལ་བར་བྱེད་པ་ལ་བྱང་ཆུབ་ཏུ་བསྔོ་བ་གལ་ཆེ་སྟེ། བློ་གྲོས་རྒྱ་
མཚོས་ཞུས་པའི་མདོ་ལས་ཀྱང༌། བློ་གྲོས་རྒྱ་མཚོ་འདི་ལྟ་སྟེ། དཔེར་ན་མཆིལ་
མའི་ཐིགས་པ་གཅིག་བྱེ་མའི་སྟེང་དུ་བོར་ན་མྱུར་དུ་སྐམ་པར་འགྱུར་རོ། །དེ་
ཉིད་རྒྱ་མཚོ་ཆེན་པོར་བོར་ན་ནི་ཇི་སྲིད་རྒྱ་མཚོ་ཆེན་པོ་ཟད་ཅིང་སྐམ་པར་གྱུར་
པ་དེ་སྲིད་ཀྱི་བར་དུ་མཆིལ་མའི་ཐལ་བ་དེ་ཡང་མི་སྐམ་མོ། །བློ་གྲོས་རྒྱ་མཚོ་
དེ་བཞིན་དུ་དགེ་བའི་རྩ་བ་གྲུབ་པ་དེ་ཡང་འགྱོད་པ་དང༌། ཕོངས་པ་དང༌།
དམན་པར་ལོག་བར་བསྔོས་ན་ནི་འཛད་ལ། གང་རྣམ་པ་ཐམས་ཅད་མཁྱེན་པ་
ཉིད་ཀྱི་ཡེ་ཤེས་ཀྱི་རྒྱ་མཚོ་ཆེན་པོར་བསྔོས་ན་མི་འཛད་ཅིང་གོང་ནས་གོང་དུ་
འཕེལ་ལོ། །ཞེས་ གསུངས་ པས་བསྔོ་བ་བགྱིད་འཚལ། དེ་ ལ་ གང་བསྔོ་རྒྱུ།
བསྔོ་བ། བསྔོ་བའི་ཆེད་དུ་བྱ་བ། བསྔོ་བའི་རྣམ་པ། བསྔོ་བ་རང་གི་ངོ་བོ་དང་
ལྔ་ལས། བསྔོ་རྒྱུ་དགེ་བའི་རྩ་བ་འདིས་མཚོན་ནས་རང་གཞན་གྱི་དུས་གསུམ་
གྱི་དགེ་བ་ཡིན་ཏེ། ཕལ་པོ་ཆེ་ལས། འགྲོ་ཀུན་དགེ་བ་ཇི་སྙེད་ཡོད་པ་དང༌། །
བྱས་དང་བྱེད་འགྱུར་དེ་བཞིན་བྱེད་པ་དང་། །བཟང་པོ་ཇི་བཞིན་དེ་འདྲའི་ས་
དག་ལ། །ཀུན་ནས་ཀུན་ཀྱང་བཟང་པོར་རེག་གྱུར་ཅིག །ཅེས་གསུངས་པས།
-466-



བསྔོ་བ་རིན་པོ་ཆེའི་ཕྲེང་བ།
ཞིང་དང་དངོས་པོ་བསམ་པའི་ཁྱད་པར་གྱིས་མཐོང་ཆོས་འབྲས་བུ་ཅན་གྱི་
ལས་ཞེས་གསུངས་ཤིང༌། ཞིང་གི་དབང་དུ་བགྱིས་ན་དཀོན་མཆོག་གསུམ་
ཞིང་དག་པ་ཡིན་ཏེ། ཆོས་ཐམས་ཅད་ཀྱི་རྒྱལ་པོའི་མདོ་ལས། ལྷ་དང་བཅས་
པའི་འཇིག་རྟེན་ན། །དཀོན་མཆོག་གསུམ་པོ་མ་གཏོགས་པའི། །ཡོན་གྱི་ཞིང་
འགའ་ ཡོད་མིན་པས། །དངོས་པོ་ཀུན་གྱིས་དེ་ལ་མཆོད། །ཅེས་གསུང་པས།
དེའི་ནང་ནས་དགེ་འདུན་དཀོན་མཆོག་ཞིང་སར་བཟང་བ་སྟེ། སྟོང་ཆེན་མོ་
རབ་ཏུ་འཇོམས་པའི་མདོ་ལས། ཞིང་རབ་གཤིན་ལ་ས་བོན་བཏབ་པ་ལས།།
དགེ་འདུན་དཀོན་མཆོག་རིན་ཆེན་མཆོག་ཏུ་གསུངས། །ཞེས་པ་དང༌། སློབ་
དཔོན་ཀླུ་སྒྲུབ་ཀྱི་ཞལ་སྔ་ནས། འཕགས་པ་མིན་ཡང་ཕ་མ་དང༌། །ནད་པ་དང་
ནི་ཆོས་སྨྲ་དང༌། །སྐྱེ་མཐའི་བྱང་ཆུབ་སེམས་དཔའ་ལ། །ཡོན་ཕུལ་གཞལ་དུ་
མེད་པར་གསུངས། །ཞེས་གསུངས། དངོས་པོ་གང་ཞིག་སྡིག་དང་མ་འདྲེས་
ཤིང༌། །དགེ་འདུན་ལ་སོགས་ཕན་བདེ་སྐྱེད་པས་ཏེ། །ཞེས་གསུངས། མདོ་སྡེ་
རྒྱན་ལས། རྒྱལ་སྲས་རྣམས་ཀྱི་བརྩེ་བས་སྦྱིན་པ་ནི། ཁ་ན་མ་ཐོ་མེད་ཅིང་དག་
པ་ཡིན། །བདེ་ བ་ འདྲེན་ པ་ བྱིས་ པའི་ སྙིང་ དང་ནི། །རྗེས་ སུ་ བསྲུང་
བཅས་འཆོལ་ དང༌ གོལ་ས་མེད། །ཅེས་གསུངས། བསམ་ པ་ ཚེ་འདིའི་ སྙན་
གྲགས་དང་ལན་ལ་སོགས་ པ་ འཁོར་བའི་སེམས་དང༌ བྲལ་བ་གལ་ཆེ་སྟེ།
སློབ་དཔོན་རྟ་དབྱངས་ ཀྱི་ཞལ་ནས། དགེ་བའི་རྩ་བ་བསྒྲུབས་པ་དེ་དག་
ཀྱང་།།གྲགས་དང་སྙན་དང་ལྷ་མིའི་བདེ་འབྲས་དང༌། །རེ་བཅས་འཁོར་བའི་
སེམས་དང་རྣམ་ བྲལ་ཏེ། །འཇིག་རྟེན་འདས་པ་ཉིད་ཀྱི་རྒྱུར་བསྔོ་འོ། །ཞེས་
གསུངས་སོ། །བསྔོ་བ་ནི་རྣམ་པ་ཐམས་ཅད་མཁྱེན་པ་ཉིད་ཡིན་ཏེ། ཡོངས་སུ་
467



མེས་པོའི་ཤུལ་བཞག་ལས། ཀློང་ཆེན་བཀའ་འབུམ། ༼༢༥༽
བསྔོ་བའི་མདོ་ལས། དགེ་བའི་རྩ་བ་འདི་དག་ཀྱང་། །སངས་རྒྱས་ཉིད་ཀྱི་རྒྱུར་
བསྔོའོ། །ཞེས་གསུངས། ཆེད་དུ་བྱ་བ་ནི་ སེམས་ཅན་དོན་དུ་བསྔོའོ། །སློབ་
དཔོན་ཞི་བ་ལྷའི་ཞལ་ནས་ཀྱང་། ལུས་དང་དེ་བཞིན་ལོངས་སྤྱོད་དང་། །དུས་
གསུམ་ དགེ་ བའི་ དངོས་ པོ་ རྣམས། །སེམས་ ཅན་ ཀུན་གྱི་ དོན་ བསྒྲུབ་
ཕྱིར།།ཕོངས་པ་མེད་པར་བཏང་བར་བྱ། །ཞེས་གསུངས། བསྔོ་བའི་རྣམ་པ་ནི་
ཀུན་རྫོབ་ཆོས་ཐམས་ཅད་རྨི་ལམ་སྒྱུ་མ་ཙམ་ལ། དོན་དམ་པ་རང་བཞིན་
མཚན་མ་མེད་པའི་ཚུལ་གྱིས་ཤེས་པར་བྱ་སྟེ། ཏིང་འཛིན་རྒྱལ་པོའི་མདོ་ལས།
ཇི་ལྟར་མཚན་མོ་ཆུ་ཡི་ཟླ་བ་དག །དྭངས་ཤིང་རྙོག་པ་མེད་པའི་མཚོར་སྣང་
ཡང་། །ཆུ་ ཟླ་ སྟོང་ པ་ གསོབ་ སྟེ་སྙིང་པོ་མེད། །ཆོས་རྣམས་ ཐམས་ ཅད་དེ་
ལྟར་ཤེས་པར་གྱིས། །དེ་ལྟར་ཆུ་ཤིང་རློན་པའི་སྡོང་པོ་ལ། །སྙིང་པོ་འདོད་
ཕྱིར་དེ་དག་གཤགས་གྱུར་ཀྱང་། །ནང་དང་ཕྱི་རོལ་ཀུན་ན་སྙིང་པོ་མེད། །ཆོས་
རྣམས་ཐམས་ཅད་དེ་ལྟར་ཤེས་པར་གྱིས། ། ཞེས་པ་དང༌། ལྗོན་པས་ཞུས་པ་
མདོ་ལས། མེ་ལོང་དཀྱིལ་འཁོར་ཡོངས་དག་ལ། །ཇི་ལྟར་རང་བཞིན་མེད་པ་
ཡི། །བཞིན་གྱི་དཀྱིལ་འཁོར་སྣང་བ་བཞིན།། ལྗོན་པས་ཆོས་རྣམས་ཤེས་པར་
གྱིས། །ཞེས་ གསུངས་སོ། །དོན་དམ་པར་བསོད་ནམས་ཀྱང་མཚན་མ་མེད་
པར་ཡང༌། སྡུད་པར། གལ་ཏེ་མཚན་མར་བྱེད་ན་བྱང་ཆུབ་བསྔོ་མ་ཡིན། །ཅི་
སྟེ་མཚན་མ་མེད་ན་བྱང་ཆུབ་བསྔོ་བ་ཡིན། །ཞེས་གསུངས་པས། དགེ་བའི་རྩ་
བ་དང༌། བདག་ཉིད་དང༌། བསག་བྱའི་ཆ་ཐམས་ཅད་མདང་སུམ་གྱི་རྨི་ལམ་
གྱི་ནང་ན་སྣང་བ་ཙམ་དུ་སྣང་ལ་ངོས་བཟུང་མེད་པའི་ངང་ནས། བསྔོ་བའི་ངོ་
བོ་རྫོགས་པའི་བྱང་ཆུབ་ཏུ་འདུན་ཅིང་བསྒྱུར་བས། བསྔོ་བ་འགྲུབ་པའི་དཔང་
-468-



བསྔོ་བ་རིན་པོ་ཆེའི་ཕྲེང་བ།
པོར། མདུན་གྱི་ནམ་མཁའ་དཀྱིལ་དུ་བླ་མ་དང་སངས་རྒྱས་བྱང་ཆུབ་སེམས་
དཔའ་ དཔག་ཏུ་མེད་པ་བྱོན་ནས་བཞུགས་པའི་མོས་པ་མཛོད་ལ། མཐུན་
འགྱུར་དང་ རྗེས་ཟློས་མཛོད་ཅིག །ཕྱོགས་བཅུ་ན་བཞུགས་པའི་བླ་མ་དང་
སངས་རྒྱས་བྱང་ཆུབ་སེམས་དཔའི་ཚོགས་ཐམས་ཅད་བདག་ལ་དགོངས་སུ་
གསོལ། བདག་མིང་འདི་ཞེས་བགྱི་བས། ཚེ་ཐོག་མ་མེད་པ་ནས་ད་ལྟའི་བར་
དུ་སྦྱིན་པ་ལས་བྱུང་བ་དང༌། ཚུལ་ཁྲིམས་ལས་བྱུང་བ་དང༌། སྒོམ་པ་ལས་བྱུང་
བའི་དགེ་བའི་རྩ་བ་འདི་དག་ཐམས་ཅད་གཅིག་ཏུ་བསྡུས་ཤིང་བསྡོམས་ནས།
ནམ་མཁའི་མཐའ་ཀླས་པའི་སེམས་ཅན་ཐམས་ཅད་དང་ཐུན་མོང་གཅིག་
ཏུ་བྱས་ནས། སྦྱིན་པ་དམ་པ་སེམས་ཀྱི་རྒྱན་དང་སེམས་ཀྱི་ཡོ་བྱད་རྣལ་འབྱོར་
གྱི་ཚོགས། དོན་གྱི་མཆོག །རྣམ་པ་ཐམས་ཅད་མཁྱེན་པའི་གོ་འཕང་རིན་པོ་ཆེ་
མྱུར་ དུ་ ཐོབ་ པར་གྱུར་ ཅིག །དེ་ མ་ ཐོབ་ ཀྱི་ བར་ དུ་ ཡང་ བདེ་ འགྲོ་ མཐོ་
རིས་འཇིག་རྟེན་ལྷ་དང་མི་རྣམས་ཀྱི་ནང་དུ་སྐྱེ་བར་གྱུར་ཅིག །དེ་ཡང་ཚེ་རིང་
བ་རྣམས་ཀྱི་ནང་ནས་མཆོག་ཏུ་གྱུར་ཅིག །ནད་མེད་པ་རྣམས་ཀྱི་ནང་ནས་
མཆོག་ཏུ་གྱུར་ཅིག །ལོངས་སྤྱོད་ཆེ་བ་དང༌། གཟུགས་བཟང་བ། གཟི་བརྗིད་
ཆེ་བ་བཙན་ཕྱུག་ཆེ་བ་རྣམས་ཀྱི་ནང་ནས་མཆོག་ཏུ་གྱུར་ཅིག །དེ་ལྟར་གྱུར་
ནས་དགེ་བའི་བཤེས་གཉེན་མཐུན་པའི་ཞབས་དྲུང་དུ་སྐྱེ་བར་གྱུར་ཅིག །དེ་
དག་ལ་ཐེག་པ་ཆེན་པོའི་ཆོས་ཐོས་པར་གྱུར་ཅིག །དེ་དག་གི་དོན་ཉམས་སུ་
བླངས་ནས་ས་དང་ལམ་ཐམས་ཅད་རྫོགས་པར་བྱས་ཏེ། བླ་ན་མེད་པའི་བྱང་
ཆུབ་ཆོས་ཀྱི་སྐུ་ཉིད་ཐོབ་པར་གྱུར་ཅིག །དེ་ཁོ་ན་ཉིད་དུ་འགྲུབ་གྱུར་ཅིག །
ལན་གསུམ་བརྗོད། གཤིན་གསོན་ཐུན་མོང་གི་བསྔོ་བའོ། །
469



མེས་པོའི་ཤུལ་བཞག་ལས། ཀློང་ཆེན་བཀའ་འབུམ། ༼༢༥༽
ད་ནི་ཐུན་མོང་མ་ཡིན་པའི་བསྔོ་བ་གོང་འོག་བྱ་བ་ནི། གཏམ་གྱི་རྗེས་ལ་
བསྔོ་བ་ཞུ་མི་ཀུན་ཐལ་མོ་སྦྱར་ནས། ཆེ་གེ་མོའི་ཕྱོགས་ནས་སྐྱེ་བ་སྔོན་མ་
བསོད་ནམས་ཁྱད་པར་ཅན་བསགས་པ་ལ་བརྟེན་ནས་འཛམ་བུའི་གླིང་ཡུལ་
དབུས་དམ་ཆོས་དར་བའི་ཕྱོགས་སུ་དལ་འབྱོར་གྱི་མི་ལུས་རིན་པོ་ཆེ་ཐོབ་
ཅིང་། རིགས་རྒྱུད་ཆོ་འབྲང་ཕུན་སུམ་ཚོགས་པ། ཀུན་གྱི་ཁུར་དུ་མི་འགྲོ་ཞིང་
མི་ཆོས་ཀྱི་རྒྱན་ཟེར་བའི་ཚུལ་དུ་ཡོད་པ་ལགས་ནའང་། བཅོམ་ལྡན་འདས་
ཀྱིས་སྤྱིར་འདུས་བྱས་ཐམས་ཅད་ཀྱི་མཚན་ཉིད་མི་རྟག་ཅིང་། ཁྱད་པར་དུ་
སྐྱེས་བུའི་ཚེ་མི་རྟག་གསུངས་པ་དེ་ཉིད་ཁོང་གི་ཐོག་ཏུ་བབས་ནས་དགུང་ཚད་
དུ་ཐལ་གདའ། འོན་ཀྱང་སྲིད་ན་མི་སྲིད་པ་གཅིག་བྱུང་བ་མ་ཡིན། ཐམས་ཅད་
ཀྱི་མཚན་ཉིད་དེ་ལས་མ་འདས་ཏེ། རྒྱ་ཆེ་རོལ་བ་ལས། སྲིད་གསུམ་མི་རྟག་
སྟོན་ཀའི་སྤྲིན་དང་འདྲ། །སྐྱེས་བུའི་ཚེ་འགྲོ་རི་གཟར་ཆུ་དང་མཚུངས། །ཞེས་
པ་དང་། མི་རྟག་པའི་ཚོམས་ལས། སྐྱེ་ནས་གང་ཞིག་མ་ཤི་བ། །འགའ་ཞིག་
ཁྱོད་ ཀྱིས་མཐོང་བའམ། །འོན་ཏེ་ཐོས་དང་ཐེ་ཚོམ་ཟ། །འདི་ལྟར་སྐྱེས་པ་
ཐམས་ཅད་ཀྱི། །མདུན་ན་འཆི་བདག་གནས་བཅས་ཏེ། །ཀུན་ཀྱང་འཕོ་བར་
སྣང་བའི་ཕྱིར། །མྱ་ངན་གནས་པ་རིགས་མ་ཡིན། །ཞེས་གསུངས་པས། །སྐྱེས་
པའི་ མཐའ་ འཆི། །འདུས་ པའི་ མཐའ་ འབྲལ། །བསགས་ པའི་ མཐའཛད། །
འབྱོར་མཐའ་རྒུད་པ་ཞིག་ལས་མ་འདས། བསགས་པའི་རྫས་ཀྱིས་མི་སྟོངས།
དབང་དང་དྲག་གིས་མི་སྐྱོབ། ཉེ་དུ་དང་འབྲེལ་བ་ཀུན་བཞག་ནས། གཅིག་
པར་མར་གྱི་གསེབ་ནས་སྤུ་བཏོན་པ་བཞིན་དུ་འགྲོ་དགོས་པའི་དུས་ཤིག་འོང་
གསུངས་པ་དེ་ཁོང་ཐོག་ཏུ་བབས་པ་ལ། ཁྱེད་རྣམ་པས་ཁོང་གི་དོན་དུ་དགེ་
-470-



བསྔོ་བ་རིན་པོ་ཆེའི་ཕྲེང་བ།
གཏོང་ར་མདའ་མཛད་པ་ནི་ཤིན་ཏུ་ཕན་པར་གསུངས་ཏེ། བུ་མོ་རིན་ཆེན་གྱིས་
ཞུས་པའི་མདོ་ལས། འཆི་བའི་དུས་ལ་བབས་པ་ན། །སུ་དག་སྐྱབས་སུ་མི་
འགྲོ་ཞིང་། །ཕ་མ་མ་ ཡིན་ གཉེན་འདུན་མིན། །དེ་ཚེ་བསོད་ནམས་སྐྱབས་
གཅིག་པུ། །ཞེས་ པ་ དང༌། རྒྱལ་པོ་ལ་གདམས་པའི་མདོ་ལས་ཀྱང་། དུས་
ཀྱིས་གཉེར་ཏེ་རྒྱལ་པོ་འགྲོ་འགྱུར་ན། །ལོངས་སྤྱོད་མཛའ་དང་གཉེན་བཤེས་
རྗེས་མི་འབྲང་། །སྐྱེས་བུ་དག་ནི་གར་གནས་གར་སོང་ཡང་། །ལས་ནི་གྲིབ་མ་
བཞིན་དུ་ རྗེས་སུ་འབྲང༌། །ཞེས་གསུངས་པས། །ལས་དགེ་སྡིག་ གཉིས་ ཚེ་
འདས་ཀྱི་རྗེས་སུ་འབྲང་ཞིང་། དགེ་བ་བསྔོས་པས་ཚེ་འདས་དེ་ཡང་བརྒྱ་ལ་
ངན་སོང་དུ་སྐྱེས་ཀྱང་མྱུར་དུ་ཐར་བ་ཐོབ་པར་བཤད་དེ། འདུལ་བ་ལུང་ལས།
སྔོན་གྲོང་ཁྱེར་རྡོ་འཇོག་ཏུ་འཕགས་པ་ཀ་ཏ་ཡ་ན་བྱོན་ནས། ཤན་པ་གཅིག་ལ་
མཚན་མོ་སྲོག་གཅོད་སྤོང་བར་གདམས། དེས་ཀྱང་མཚན་མོ་སྲོག་མི་གཅོད་
པར་སྡོམ་པ་ནོས་པ་ལས། དེ་དུས་ལས་འདས་པའི་འོག་ཏུ་སྔར་གྱི་མི་དགེ་
བའི་རྒྱུས་ཉི་ཚེ་བའི་དམྱལ་བར་སྐྱེས་ནས། ཉིན་མོ་སྡུག་བསྔལ་ཞིང་མཚན་མོ་
ལྷའི་ལོངས་སྤྱོད་དང་ལྡན་པ་ལ། ཚེ་དང་ལྡན་པ་གྲོ་ཞུན་སྐྱེས་ཀྱིས་དེ་ལྟར་འོང་
བའི་རྒྱུ་དྲིས་པས། ཉིན་མོ་སྲོག་བཅད་པས་སྡུག་བསྔལ་ལོ། །མཚན་མོ་སྡོམ་པ་
ནོད་པས་བདེའོ། ཁྱེད་འཛམ་བུའི་གླིང་དུ་འབྱོན་ན་ངའི་བུ་ཀུན་ལ་སྲོག་གཅོད་
སྤོངས་ལ་ངའི་དོན་དུ་བསྔོ་བ་ཞུས་ཟེར་རོ། །གྲོ་ཞུན་སྐྱེས་ཀྱིས་སྔར་གྱི་ཕྲིན་
བགྱིས་པས། ཤན་ པ་དེའི་བུས་ཀྱང་དེ་བཞིན་དུ་ཉན་པས། འཕགས་པ་ཀ་
ཏ་ཡ་ན་ལ་ཕའི་དོན་དུ་བསྔོ་བ་ཞུས་པས་ཉི་ཚེ་བའི་སྡུག་བསྔལ་ལས་ཐར་ཏེ་
སུམ་ཅུ་རྩ་གསུམ་གྱི་ལྷར་སྐྱེས་ནས་བདེན་པ་མཐོངགསུངས་སོ། །དེ་བས་ན་



མེས་པོའི་ཤུལ་བཞག་ལས། ཀློང་ཆེན་བཀའ་འབུམ། ༼༢༥༽
དུས་འདས་ཀུན་གྱི་དགེ་བའི་རྩ་བ་གྲངས་ཀྱིས་བཅད་ཅིང་། སྡིག་པ་དང་འཚེ་
བ་མ་བྱས་ན་ཐར་པ་ཐོབ་སྟེ། འོན་ཀྱང་ལས་འདི་ཤིན་ཏུ་ཆ་ཕྲ་བས་ཚེ་འདས་
བརྒྱ་ལ་ངན་སོང་དུ་སྐྱེས་ན། དེ་ལས་ཐར་པའི་ཐབས་བསྔོ་བ་རིན་པོ་ཆེ་ལག་
ཆ་ཡིན་ཏེ། དེ་ལ་བསྔོ་རྒྱུ། བསྔོ་བ། ཆེད་དུ་བྱ་བ། རྣམ་པ། ངོ་བོ་དང་ལྔ་ལས།
བསྔོ་རྒྱུ་དགེ་བའི་རྩ་བ་འདིས་མཚོན་པས་རང་གཞན་གྱི་དུས་གསུམ་གྱི་དགེ་
བའི་རྩ་བ་ཐམས་ཅད། བསྔོ་བ་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་སར།
ཆེད་དུ་བྱ་བ་ཚེ་འདས་ཀྱིས་ཐོག་དྲངས་པའི་སེམས་ཅན་གྱི་དོན་དུའོ། །རྣམ་པ་
ཀུན་རྫོབ་དགེ་བའི་རྩ་བ་འདིས་མཚོན་པའི་ཆོས་ཐམས་ཅད་རྨི་ལམ་སྒྱུ་མ་ལྟར་
སྣང་ལ་རང་བཞིན་མེད་པ། དོན་དམ་པར་རང་བཞིན་སྤྲོས་པའི་མཚན་མ་
ཐམས་ཅད་དང་བྲལ་བའི་ངང་ནས། ངོ་བོ་དགེ་རྩ་རྫོགས་པའི་བྱང་ཆུབ་ཏུ་
འདུན་ཅིང་བསྒྱུར་བའི་བསྔོ་བ་འགྲུབ་པའི་དཔང་པོར་མདུན་གྱི་ནམ་མཁའ་
སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ་བྱོན་ནས་བཞུགས་
པའི་མོས་པ་མཛོད། །ཚེ་ལས་འདས་པ་ཡང་ཁ་ལག་དང་སྐྱེ་མཆེད་གསལ་བ་
ཐལ་མོ་སྦྱར་ཏེ་ཡོང་བར་དམིགས་ལ། གྲལ་ན་བཞུགས་པ་རྣམས་ཀྱིས་མཐུན་
འགྱུར་དང༌། ཁྱེད་རང་རྣམས་ཚེ་འདས་ལ་བརྩེ་བའི་སྒོ་ནས་རྗེས་ཟློས་མཛོད་
ཅིག །ཕྱོགས་ བཅུ་ ན་ བཞུགས་ པའི་ སངས་ རྒྱས་ དང༌ བྱང་ ཆུབ་ སེམས་
དཔའ་ཐམས་ཅད་བདག་ལ་དགོངས་སུ་གསོལ། བདག་ཅག་རྣམས་ཀྱིས་ཚེ་
ལས་འདས་པའི་དོན་དུ་སྦྱིན་པ་ལས་བྱུང་བ་དང༌། ཚུལ་ཁྲིམས་ལས་བྱུང་བ་
དང༌། སྒོམ་པ་ལས་བྱུང་བའི་དགེ་བའི་རྩ་བ་བགྱིས་པ་དང་། བགྱིད་དུ་སྩལ་བ་
དང༌། གཞན་གྱིས་བགྱིས་པ་ལ་རྗེས་སུ་ཡི་རང་བའི་དགེ་བའི་རྩ་བ་འདིས།
-472-



བསྔོ་བ་རིན་པོ་ཆེའི་ཕྲེང་བ།
འཇིག་རྟེན་འདི་ནས་ཕ་རོལ་ཏུ་དུས་ལས་འདས་པ་ཆེ་གེ་མོ་ཞེས་བགྱི་བས་
ཐོག་དྲངས། ནམ་མཁའི་མཐའ་ཀླས་པའི་སེམས་ཅན་ཐམས་ཅད་དང་ཐུན་
མོང་གཅིག་ཏུ་བྱས་ཏེ། མྱུར་དུ་རྣམ་པ་ཐམས་ཅད་མཁྱེན་པས་སངས་རྒྱས་ཀྱི་
གོ་འཕང་རིན་པོ་ཆེ་ཐོབ་པའི་རྒྱུར་གྱུར་ཅིག །དེ་མ་ཐོབ་ཀྱི་བར་ཚེ་ལས་འདས་
པ་ཆེ་གེ་མོ་ཞེས་བྱ་བ། གལ་ཏེ་ལས་ཀྱི་དབང་གིས་འགྲོ་བ་རིགས་དྲུག་སྐྱེ་བ་
རྣམ་བཞི། སྲིད་པ་བར་མ་དོ་གང་དང་གང་དུ་སྐྱེ་བའི་ལས་ཅན་ཅིག་ཡིན་
ནའང་། དགེ་བའི་རྩ་བ་འདི་འཇིག་རྟེན་འདི་ནས་ཕ་རོལ་དུ་སོང་བའི་ཚེ་ལས་
འདས་པ་ཆེ་གེ་ཞེས་བྱ་བའི་ཕྱི་བཞིན་དུ་འབྲང་ཞིང་ཕྱི་བཞིན་དུ་རྗེས་སུ་འཇུག་
པར་གྱུར་ཅིག །དགེ་བའི་རྩ་བ་འདི་དག་ཕྱི་བཞིན་དུ་རྗེས་སུ་འབྲང་ཞིང་ཕྱི་
བཞིན་དུ་རྗེས་སུ་ཞུགས་ནས་ཀྱང་། ཚེ་ལས་འདས་པ་ཆེ་གེ་མོ་ཞེས་བགྱི་བར་
དམྱལ་བའམ། ཡི་དྭགས་སམ། དུད་འགྲོའམ། ལྷ་དང་། ལྷ་མ་ཡིན་ལ་སོགས་
པའི་སྡུག་བསྔལ་གྱི་བྱེ་བྲག་ཀུན་ལས་ཐར་བར་གྱུར་ཅིག །ཐར་ནས་ཀྱང་བདེ་
འགྲོ་མཐོ་རིས་ཀྱི་འཇིག་རྟེན་དུ་ལྷ་དང་མི་རྣམ་གཉིས་ཀྱི་ནང་དུ་ཕྱིན་པར་གྱུར་
ཅིག །དཀོན་མཆོག་གསུམ་གྱི་སྒྲ་ཐོས་པ་གྱུར་ཅིག །དེ་ཐོས་ནས་ཀྱང་དཀོན་
མཆོག་ལ་དད་པར་གྱུར་ཅིག །མངོན་པར་དད་ནས་བསླབ་པའི་གཞི་མཐའ་
དག་ལ་སློབ་པར་གྱུར་ཅིག །ཐེག་པ་ཆེན་པོའི་དགེ་བའི་བཤེས་གཉེན་རྣམས་
དང་མཇལ་བར་གྱུར་ཅིག །དེ་དག་ལས་ཐེག་པ་ཟབ་པ་དང་རྒྱ་ཆེ་བའི་ཆོས་
ཐོས་པར་གྱུར་ཅིག །ཐོས་ནས་ཀྱང་དེ་དག་གི་དོན་ཉམས་སུ་བླངས་ཏེ་ས་ལམ་
ཐམས་ཅད་རྫོགས་པར་བྱས་ནས་བླ་ན་མེད་པའི་སངས་རྒྱས་ཀྱི་སྐུ་ཐོབ་པར་
གྱུར་ཅིག །འོ་དེས་ཚེ་ལས་འདས་པའི་དོན་དུ་བསྔོ་བ་འགྲུབ་པ་ལགས་པས་
473



མེས་པོའི་ཤུལ་བཞག་ལས། ཀློང་ཆེན་བཀའ་འབུམ། ༼༢༥༽
ཁོང་ལ་ཤིན་ཏུ་ཕན་པར་གསུངས། ཁྲེལ་ཅན་གྱིས་མྱ་ངན་བགྱིད་པར་རྗེས་སུ་
ཡི་རང་། ཁྱེད་རྣམ་པའི་ཐུགས་དགོངས་ལ་དེ་ལྟར་བསྒྲུབས་པའི་དགེ་བ་དེ།
ཚེ་ལས་འདས་པ་མིན་པ་གཞན་གྱིས་མི་ཐོབ་སྙམ་ན། དེ་ལྟར་མ་ཡིན་ཏེ།
གཞན་དོན་སྒྲུབ་པ་དེས་ཀྱང་ཁྱད་པར་རང་གི་རྒྱུད་དགེ་བ་ཤིན་ཏུ་རྒྱ་ཆེན་པོ་
ཐོབ་ སྟེ། རྒྱ་ མཚོས་ ཞུས་ པའི་ མདོ་ ལས་ ཀྱང༌ ། འདི་ ལྟར་དགེ་ བའི་ རྩ་ བ་
རྣམས། །རང་ དོན་ ཉིད་ དང་ གཞན་དོན་དུ། །མངོན་པར་ སྒྲུབ་ པའི་ བསོད་
ནམས་ དང་། །རྒྱ་མཚོ་བ་ལང་ རྨིག་ རྗེས་ ཀྱི། ཁྱད་ པར་ གང་ ཡིན་ དེ་ དང་
མཚུངས། །ཞེས་པ་དང༌། སྤྱོད་འཇུག་ལས་ཀྱང་། བྱིས་པས་རང་གི་དོན་བྱེད་
དང༌། །ཐུབ་པས་གཞན་གྱི་དོན་བྱེད་གཉིས། །འདི་ཉིད་ཀྱི་ནི་ཁྱད་པར་ལྟོས། །
ཞེས་པ་དང༌། གཙུག་ན་རིན་པོ་ཆེས་ཞུས་པའི་མདོ་ལས་ཀྱང་། རིགས་ཀྱི་བུ་དེ་
ལ་རང་དོན་དུ་དགེ་བའི་རྩ་བ་བསྒྲུབས་པ་དེ་དག་ཀྱང་སྲིན་བུ་མེ་ཁྱེར་ལྟ་
བུའོ། །གཞན་དོན་དུ་དགེ་བའི་རྩ་བ་བསྒྲུབས་པ་དེ་ནི་ཉི་མའི་དཀྱིལ་འཁོར་ལྟ་
བུའོ། །ཞེས་གསུངས་པས། ཁྱེད་རྣམ་པས་དེ་ལྟར་འབད་པའི་དགེ་བའི་རྩ་
བས་མཚོན་ཏེ། རང་གཞན་ གྱི་དུས་ གསུམ་དང་འབྲེལ་བའི་དགེ་བ་རྣམས་
ཐུགས་ཀྱི་དཀྱིལ་དུ་བསྡོམས་ལ། ཀུན་རྫོབ་སྒྱུ་མ་རྨི་ལམ་ཙམ་དུ་དོན་བྱེད་
པ། །རང་བཞིན་སྤྲོས་པའི་མཐའ་ལས་འདས་པའི་ཚུལ་གྱིས། བསྔོ་བྱ་སྔོ་བྱེད་
བསྔོ་བའི་ཡུལ་མི་དམིགས་པའི་སྒོ་ནས། སྣང་བརྙན་ཙམ་དུ་བསྔོ་བ་འགྲུབ་
པའི་དཔང་པོར། སངས་རྒྱས་དང་བྱང་ཆུབ་སེམས་དཔའ་དཔག་ཏུ་མེད་པ་
མདུན་གྱི་ནམ་མཁར་བྱོན་ནས་བཞུགས་པའི་མོས་པ་མཛོད་ལ་ རྗེས་ཟློས་
མཛོད་ཅིག །སྦྱིན་པ་རྒྱ་ཆེར་གྱུར་པ་འདི་ཡིས་ནི། །ཞེས་སོགས་བརྗོད། ཡང་
-474-



བསྔོ་བ་རིན་པོ་ཆེའི་ཕྲེང་བ།
ན། བསོད་ནམས་འདི་ཡིས་ཐམས་ཅད་གཟིགས་པ་ཉིད། །ཅེས་པ་ལ་སོགས་
པའམ། སངས་ རྒྱས་ སྐུ་ གསུམ་བརྙེས་པའི་བྱིན་རླབས་དང༌། །ཆོས་ ཉིད་མི་
འགྱུར་བདེན་པའི་ བྱིན་རླབས་དང༌། །དགེ་འདུན་མི་ཕྱེད་འདུས་པའི་བྱིན་
རླབས་ཀྱིས། །བདག་གིས་ཇི་ལྟར་བསྔོས་བཞིན་འགྲུབ་པར་ཤོག །འོ་དེས་
བསྔོ་བ་གོང་འོག་དང་བཅས་པ་གྲུབ་པ་ལགས་པས་ཤིན་ཏུ་རྗེས་སུ་ཡི་རང་
ངོ༌། །རབ་དཀར་དགེ་ལེགས་བསྔོ་བའི་རྒྱལ་པོ་འདི། །ཡང་དག་ལུང་གི་ཕྲེང་
བས་སྤྲས་པ་འདི། །མང་དུ་ཐོས་པའི་བཤེས་གཉེན་བསམ་ཡས་པས། །དོན་
གཉེར་སྐྱེ་བོས་བསྐུལ་ཕྱིར་དོན་དུ་བརྩམས། །དགེ་བ་འདི་ཡིས་བདག་དང་
འགྲོ་བ་ཀུན། །ཕུན་ཚོགས་བསོད་ནམས་ཡེ་ཤེས་ཚོགས་བསགས་ཏེ། །ཆོས་
སྐུའི་མཁའ་ལ་ལོངས་སྐུའི་སྤྲིན་འཁྲིགས་ནས། །སྤྲུལ་སྐུའི་ ཆར་ གྱིས་འགྲོ་
བ་བསིལ་བར་ཤོག །ཚུལ་ཁྲིམས་བློ་གྲོས་བསམ་ཡས་པ་ཡིས་སྦྱར་བ་རྫོགས་
སོ།། །།དགེའོ། ། །
ན་མོ་གུ་རུ་མཛྷཱ་ གྷོ་ཥཱ་ཡ། །རྒྱལ་ཀུན་སྤྱི་གཟིགས་པདྨ་ཀ་ར་དང༌། །
རྣམ་དབྱེར་མི་ཕྱེད་ཁྱབ་བདག་འཁོར་ལོའི་མགོན། །འཇམ་དབྱངས་དགྱེས་་
ཞལ་མཁྱེན་བརྩེའི་དབང་པོ་ཡི། །ཞབས་ཟུང་ཟླ་བ་སྙིང་གི་པད་མཚོར་རོལ། །
གདོད་ མའི་ རྒྱལ་ ཁབ་ ཆེ་ ལས་ མཚན་ དཔེའི་དཔྱིད། །རྡོ་ རྗེ་ སློབ་ དཔོན་
གཟུགས་སུ་རང་སྣང་བ། །ཀུན་བཟང་ཆོས་སྐུའི་རྣམ་རོལ་ཀློང་ཆེན་པ། །དྲི་
མེད་ འོད་ ཟེར་ དད་ བརྒྱའི་ གཙུག་ གིས་ མཆོད། །དགོངས་ བརྡའ་སྙན་ ནས་
བརྒྱུད་པའི་ཁྱད་པར་ལས། །ཟབ་གསང་ཐེག་པའི་ཆོས་སྒོ་མཐའ་ཀླས་པ། །
རྣམ་མཁྱེན་ཤིང་རྟའི་འགྲོས་ཀྱིས་སྣང་བྱེད་མགོན། །བསྟན་འཛིན་མཆོག་གི་
475



མེས་པོའི་ཤུལ་བཞག་ལས། ཀློང་ཆེན་བཀའ་འབུམ། ༼༢༽
བཀའ་དྲིན་ཡང་ཡང་དྲན། །རྣམ་དཀར་ཟླ་བའི་ལང་ཚོ་ཆ་གང་བའི། །ལེགས་
སྤྱད་འཇུག་སྒོ་ཇི་སྙེད་འཛིན་མཛད་པ། །དམ་པའི་ཕྲིན་ལས་མ་སྨད་ཚུལ་
བཟང་པོས། །ཆོས་སྦྱིན་ཕྱི་མོ་ཇི་ལྟར་བསྒྲུབས་ཚུལ་དགོད། །དེ་ལ་སྲས་དང་
བཅས་པའི་རྒྱལ་བ་རབ་འབྱམས་མཐའ་དག་གི་ཐུགས་རྗེ་དང་ཕྲིན་ལས་
ཡོངས་སུ་རྫོགས་པའི་མངའ་བདག་ཁམས་གསུམ་ཆོས་ཀྱི་རྒྱལ་པོ་མཉམ་མེད་
ཀུན་མཁྱེན་རྒྱལ་བ་ཀློང་ཆེན་རབ་འབྱམས་ཞེས་མཚན་སྙན་གྱི་བླ་བྲེས་ནམ་
མཁའི་ཕ་མཐར་ཁེབས་པ་གང་ཉིད་ཀྱི་ཞལ་སྔ་ནས་ལེགས་པར་སྩལ་བའི་ཟབ་
ཆོས། མདོ་སྔགས་རྒྱལ་བའི་བཀའ་གསང་ དགོངས་འགྲེལ་གྱི་ཚུལ་དུ་སྣང་
བར་ མཛད་ པ་ བསམ་ ཡས་ ཞིག་ མཆིས་ པ་ ལས། སྙིང་ ཏིག་ རྣམ་ བཞི་
སོགས་ཕལ་ཆེར་སྔ་ཕྱིར་དམ་པ་མང་པོའི་བཀའ་དྲིན་གྱིས་སྤར་གྱི་འཕྲུལ་དུ་
འདུ་འགོད་བྱུང་ཟིན་པ་དང༌། ཁྱད་པར་མཛོད་ཆེན་བདུན་དང་ངལ་གསོ་སྐོར་
གསུམ་སོགས་ནི་མཉམ་མེད་རྫོགས་ཆེན་མཆོག་སྤྲུལ་འགྱུར་མེད་ཐེག་མཆོག་
བསྟན་འཛིན་གྱི་ཐུགས་བསྐྱེད་དང་ཕྲིན་ལས་ཀྱི་སྒོ་ནས་ཆོས་སྦྱིན་གྱི་སྒོ་ཆེན་
ཕྱེས་ཤིང༌། །དེ་དག་ཀུན་ཀྱང་ཆོས་སྐྱོང་བའི་མངའ་བདག་མི་ཡི་ཚངས་པ་རིམ་
བྱོན་འཛམ་གླིང་གངས་ཅན་ཙམ་ན་འགྲན་ཟླ་དང་བྲལ་བ་སྡེ་བཞི་དང་དགེ་
བཅུས་ནོར་འཛིན་ཡངས་པའི་ཁྱོན་རྣམས་སྐྱོང་ཞིང་། ཕན་བདེ་ཀུན་གྱི་འབྱུང་
གནས་རྒྱལ་བསྟན་རིན་པོ་ཆེ་དགུང་དུ་འདེགས་པའི་མངའ་ཐང་དང་ཕྲིན་ལས་
རྒྱ་མཚོའི་གོས་ཅན་ཇི་སྙེད་ཀྱི་ཁོར་ཡུག་ཏུ་ཁྱབ་པ་དེ་ཉིད་ཀྱི་བདག་རྐྱེན་ལ་
བརྟེན་ནས་བྱུང་བ་དགོངས་གཞིར་བྱས་ཏེ་སྐབས་འདིར་རྣམ་དཀར་སྒྲུབ་པ་པོ་
ནི་ཇི་སྐད་དུ། དམ་པ་ཁས་འཆེ་མང་པོ་མི་བྱེད་ཅིང་། །གལ་ཏེ་དཀའ་བའི་
-476-



བསྔོ་བ་རིན་པོ་ཆེའི་ཕྲེང་བ།
གནས་ནི་ཁས་བླངས་ན། །རྡོ་ལ་རི་མོ་བྲིས་པ་ཇི་བཞིན་དུ། །ནམ་ཡང་གཞན་
དུ་བྱེད་པར་མི་འགྱུར་རོ། །ཞེས་པ་ལྟར་གཡར་དམ་དོན་དུ་གཉེར་ཞིང༌། ཀུན་
མཁྱེན་ཆེན་པོའི་ཕྲིན་ལས་ཡིད་བཞིན་ནོར་བུའི་ཕྲེང་བའི་ལྷག་མ་རྒྱལ་མཚན་
གྱི་རྩེ་མོར་འགོད་པའི་ཐུགས་བསྐྱེད་ཕུལ་དུ་བྱུང་བ་ཞིག་སྟེ། ཕ་མེས་ནས་ཀོང་
ཚ་ཞེས་པའི་ རིགས་རྒྱུད་བཟང་ཞིང་སྤྱིར་བཏང་སྤྱོད་པ་ཞོ་ཤས་འཚོ་བའི་
རིགས་ལས་ཆད་ཅིང་། མེས་པོ་བསོད་ནམས་བཟང་པོ་རིག་བྱེད་མང་པོའི་
མཁྱེན་རབ་དང་ལྡན་པས་རྫོགས་ཆེན་མཆོག་སྤྲུལ་འགྱུར་མེད་ཐེག་མཆོག་
བསྟན་འཛིན་གྱི་སློབ་མ་བྱས། དེའི་བུ་སེར་སྐྱ་འགའ་རེ་ཡོད་པའི་མགོན་པོ་
ཕུན་ཚོགས་ཀྱིས་རྫོགས་ཆེན་གསུམ་པ་ངེས་དོན་བསྟན་འཛིན་བཟང་པོའི་
གསོལ་དཔོན་ཞབས་ཕྱི་ཡང་ རབ་ཟིན་ཅིང༌། དཔོན་ཀུན་གྲོལ་རྣམ་རྒྱལ་གྱི་
སློབ་མར་གྱུར། རྒྱུན་ཏུ་ཁྲོ་ཆུ་དང་བདུདའདུལ་ གྲོ་ལོད་ཀྱི་བསྙེན་སྒྲུབ་ལ་
བརྩོན། དེའི་ཚ་བོ་རྫོགས་ཆེན་ཕྱག་མཛོད་ཆོས་སྐྱོང་བཀྲ་ཤིས་རྒྱལ་རོང་ནམ་
མཁའ་དང༌། གླིང་གཏེར་པདྨ་འགྲོ་འདུལ་དང༌། དཔའ་བོ་ལས་རབ་རྩལ་
རྣམས་བླ་མར་བསྟེན། མ་ཎི་དུང་ཕྱུར་དང་ཕུར་བསྙེན་དུང་ཕྱུར་སོགས་བཟླས་
བརྗོད་བཟང་ཞིང་། རྫོགས་སྤྲུལ་བཞི་པ་སྐུ་ན་གཞོན་དུས་ནས་བཟུང་སྔ་ཕྱིར་
ཕྱག་མཛོད་ལོ་ཉེར་ ལྔའི་ བར་ དུ་ བྱས། དབུས་ བྱོན་ དང་ དབང་ ལུང་ གསན་
བཞེས་སོགས་ཀྱི་ཞལ་ཕྱི་གང་ཅིའི་ལས་སྒོ་ཕུལ་དུ་ཕྱིན་པ་གྲུབ། དེའི་གཅུང་
ཀུན་ བཟང་ གཞན་ ཕན་ གྱིས་ རྫོགས་ སྤྲུལ་ རིན་ པོ་ ཆེའི་ གསོལ་ དཔོན་
ཞབས་ཕྱི་ལོ་མང་དུ་བྱས། བསླབ་པའི་གནས་ལ་གཅེས་སྤྲས་ཆེ་བས་དགེ་སློབ་
བཟང་རབ་ཀྱི་གྲལ་དུ་ཕྱིན། དེ་གཉིས་ཀྱི་སྤུན་ཟླ་ཁྱིམ་གནས་ཀྱི་བུར་སྲིད་པ་



མེས་པོའི་ཤུལ་བཞག་ལས། ཀློང་ཆེན་བཀའ་འབུམ། ༼༢༥༽
ཉེ་བར་བཟུང་བ་ན། སྔོན་གྱི་ལས་སྨོན་མཐའ་གཅིག་ཏུ་དཀར་བའི་འབྲས་བུ་
དུས་སུ་སོན་པས་ཡབ་དང་ཡུམ་གྱིས་རྒྱལ་བསྟན་རིན་པོ་ཆེའི་སྒོར་བཅུག་ཅིང་
ཡི་གེ་སློབ་པ་སོགས་བཟའ་ལམ་དུ་ཅི་ཚུད་བྱས། བགྲང་བྱ་ཅུང་ཟད་ནར་སོན་
ཅིང་མནོ་བསམ་ཤེས་ནས་བཟུང་རིག་ལམ་གྱི་སྦྱངས་རྩོལ་ཅི་རིགས་དང༌།
ཁྱད་པར་ཞེ་ཆེན་མ་ཧཱ་པཎྜི་ཏ་འགྱུར་མེད་མཐུ་སྟོབས་རྣམ་པར་རྒྱལ་བའི་སྡེ་
ལ་སོགས་པ་གསར་རྙིང་གི་ཡོངས་འཛིན་དམ་པ་ཆོས་ཀྱི་སྤྱན་ལྡན་དུ་མའི་
ཞབས་ཀྱི་པདྨོར་ཡང་ནས་ཡང་དུ་བསྙེན་ཏེ་ཕྱི་ནང་གི་རིག་པའི་གནས་ཆེན་ལྔ་
ཡན་ལག་དང་བཅས་པ་ལ་མཁྱེན་རབ་ཀྱི་རྩེ་མོར་སོན་པས་དམ་པའི་སྐྱེས་
བུའི་མཚན་སྙན་གྱིས་བརྗིད་པ་སུམ་ལྡན་རྡོ་རྗེ་འཛིན་པའི་སློབ་དཔོན་རྡོ་རྗེ་
རབ་བརྟན་ནམ། ཀུན་བཟང་རྣམ་རོལ་བཤད་སྒྲུབ་ཉི་མ་ཞེས། གྲགས་པའི་བ་
དན་དཀར་པོ་སྲིང་རྩེར་གཡོ་བ་གང་ཉིད་ཀྱིས་སྤྱིར་སྤོང་ཀློག་བྱ་བ་ལས་ཀྱི་
འཁོར་ལོ་གསུམ་དང་འབྲེལ་བའི་སྒོ་ནས་རང་གཞན་གྱི་དོན་གཉིས་མཛད་པ་
དང་། ཡང་སྒོས་སུ་སྔ་འགྱུར་བཀའ་གཏེར་རྒྱ་མཚོའི་འབྱུང་གནས་རྫོགས་ཆེན་
རང་དགོན་དང༌། དཔལ་ཡུལ་རྣམ་རྒྱལ་བྱང་ཆུབ་ཆོས་གླིང་གཙོས་རྙིང་བསྟན་
འཛིན་ པའི་ དགོན་ གནས་ མང་ པོར། འདུས་ པ་ མདོ་ དང་ སྒྱུ་ འཕྲུལ་ གཙོ་
བོར་གྱུར་པའི་སྔ་འགྱུར་བཀའ་གཏེར་གྱི་སྒྲུབ་ཕྲིན་ཟབ་མོ་དུ་མའི་ཕྱག་བཞེས་
འཁྲུལ་མེད་ཚད་ཐུབ་ཀྱི་ལམ་སྲོལ་རྒྱ་ཆེར་ཕྱེས་པས་མཚོན་ཏེ། རླབས་ཆེན་
དམ་པའི་ཕྲིན་ལས་རྒྱ་མཚོའི་དཔལ་ལ་ཅོ་འདྲི་གནང་ཞིང་། སྐབས་འདིར་ཡང་
དད་ལྡན་དག་གིས་འདི་ཕྱིའི་སྐྱབས་རྟེན་དུ་ཕུལ་བའི་དངོས་རྫས་ཅི་མཆིས་
གནས་མིན་དུ་དྲོན་ ཟག་ མ་ ཡིན་ པར། དམ་ པའི་ ཆོས་ སྦྱིན་ ཕྱི་མོའི་འཆར་
-478-



བསྔོ་བ་རིན་པོ་ཆེའི་ཕྲེང་བ།
རྐྱེན་དམིགས་ནས། ལྗོན་འདབ་འཁོར་དྲུག་བརྒྱ་དང་བཅོ་ལྔ་འདོང་ངེས་ལ་
གཞིར་བྱས། སྐྱབས་མགོན་ཐམས་ཅད་མཁྱེན་གཟིགས་འཇམ་དབྱངས་མཁྱེན་
བརྩེའི་དབང་པོའི་སྤྱན་སྔར་ཐལ་མོ་སྦྱར་ཏེ་རྒྱུ་མཚན་སྙན་དུ་གསོལ་བ་ན་
བསྟོད་ཚོགས་སྐོར་སྤར་དུ་བཞེངས་པའི་འགན་བཞེས་རྐང་ཐུབ་ཐོག །འཁོར་
དྲུག་ཉི་ཤུའི་དངོས་པོ་སྨར་ངེས་ཆེད་དུ་སྩལ་པ་དང་། གཞན་ཡང་རྣམ་དཀར་
ཞལ་འདེབས་སུ་དམིགས་པའི་སྒོ་ནས་རྒྱལ་རོང་བླ་བྲང་ནས་རྟ་ཕོ་གཅིག །ཚ་
ཉག་བླ་མ་ཤེས་རབ་ནས་རྟ་ཕོ་དངུལ་བཞི་རུ་རི་པ་དང་མཛོ་སར། ཕུག་ཁང་
བླ་མ་རྣམ་གྲོལ་ནས་ རས་དཀར་ཡུག །བླ་མ་སྟོབས་རྒྱལ་ནས་ རས་དམར་
འདོམ་དོ་བཅས་བྱུང་ཞིང༌། རིང་མོ་ནས་རྣམ་དཀར་གྱི་བྱ་བ་ལ་ཆེས་ཆེར་
གོམས་ཤིང་གཏོང་བའི་ཕྱག་རིང་ཡངས་པོར་རྐྱང་པའི་འཇུག་ལྡང་ཟད་མི་ཤེས་
པའི་རང་མཚན་མངོན་དུ་གསལ་བ་ས་སྐྱོང་ཆོས་དབྱིངས་བཟང་མོས་སྤར་
ཤིང་སོགས་ཆེད་གནང་དང་དོ་དམ་གྱི་མགོ་འདྲེན་གང་ལ་གང་དགོས་བཀའ་
དྲིན་ཆེན་པོས་ཁྱབ་པའི་བདག་རྐྱེན་ལ་བརྟེན་ནས་ཀུན་མཁྱེན་ཆེན་པོའི་གསུང་
རབ་ཐོར་བུའི་ཕྱོགས་དེང་སང་ཁམས་དབུས་སུ་ཅི་མཆིས་ཀུན་གཟིགས་རྡོ་རྗེ་
འཆང་མཁྱེན་བརྩེའི་དབང་པོས་བཀའ་བསྡུ་མཛད་པའི་དཀར་ཆག་ཉིད་སྔ་
མའི་དཀར་ཆག་མཇུག་ཏུ་སྦྲེལ་བ་ལྟར། ཞུ་དག་ཀྱང་རྗེ་བླ་མའི་ཞལ་ནས་
མཁས་དབང་དམ་པ་ཉིད་ལ་ནན་ཏན་གྱིས་ཤིག་པའི་བཀའ་ཕེབས་དང་ལྷན་
ཅིག་ཕྱག་དཔེ་པུ་སྟ་ཀམ་ཕྱིར་གནང་བ་བཞིན་ཞིབ་མོར་གཟིགས་པའི་སྐབས་
སུ། གནའ་དུས་ནས་ཡིག་ནོར་རྒྱུན་འབྱམས་དང་། ཆད་ལྷག་གི་སྐྱོན་ཆེ་བས་
ཕྱི་མོ་གང་རྙེད་རྣམས་དང་དཔེ་བསྡུར་ཐོག །ཡི་གེའི་ནོར་འཁྲུལ་བྱུང་ངེས་
479



མེས་པོའི་ཤུལ་བཞག་ལས། ཀློང་ཆེན་བཀའ་འབུམ། ༼༢༽
རྣམས་བཏང་སྙོམས་སུ་མ་ལུས་པར་ཞུན་ཐར་གང་ཆེ་དང༌། ལྐོག་གྱུར་མཁྱེན་
པའི་སྟོབས་དང་ལྡན་ན་མ་གཏོགས་མི་ཤེས་ཤིང་བློ་གྲོས་ཀྱི་སྒོར་མ་སྨིན་པའི་
རིགས་སླད་ནས་དཔྱོད་ལྡན་དག་གིས་འཆོས་དགོས་པའི་གཏན་ཚིགས་གནང་
བ་ལས་གཟུ་ལུམས་དང་འོལ་ཚོད་མ་མཛད་ཅིང༌། སྤྱིར་ཞིབ་ཆ་གང་ཆེའི་
ལུགས་སུ་གྲུབ་པའི་ངོ་མཚར་སྤར་གྱི་དངོས་པོ་གང་ཞིག་ཡིད་བཞིན་ནོར་བུ་བྱེ་
བ་ཕྲག་སྟོང་གིས་མཚོན་དུ་མེད་པའི་ལེགས་བྱས་རྨད་དུ་བྱུང་བ་ཉིད་ཡོངས་
སུ་བསྐྲུན་པར་གྱུར་ཏོ། །རྒྱ་ཆེའི་རང་བཞིན་ནམ་མཁའི་རྗེས་འགྲོ་དམ་པའི་
ཕྱག་རིས་འབབ་སྟེགས་མཐོར། །ཅི་འདིར་འཛེགས་པའི་སྐལ་བཟང་གཞོན་དུ་
ཚངས་ ཆེན་ བློ་ མཐུས་ ཡོངས་ བཟུང་ མོད། །བསྟན་ དང༌ འགྲོ་ བའི་ དགེ་
ལེགས་ལམ་ སྲོལ་ འཇིག་རྟེན་ཁམས་སུ་འབྱུང་བའི་རྒྱུ། །འཆི་མེད་གྲོང་གི་
ལྗོན་པས་མཚོན་མིན་དད་ བརྩོན་འཕྲུལ་ལས་བྱུང་འདི་རྨད། །ཐབས་ཆེན་
བསོད་ནམས་འཁོར་གསུམ་ཡོངས་ཤེས་ཀྱི། །ཤེས་ རབ་ཟབ་མོས་ཟིན་པའི་
ལེགས་སྤྱད་མཐུས། །ཕན་བདེའི་འབྱུང་གནས་རྒྱལ་བསྟན་རིན་པོ་ཆེ། །སྲིད་
པ་ཇི་སྲིད་ནུབ་མེད་དར་རྒྱས་ཤོག །རྣམ་འདྲེན་ཉི་མའི་ཕྲིན་ལས་ཤིང་རྟ་སྣ་
ཚོགས་དངོས་པོའི་རྐང་བཀོད་པས། །ཡིད་ཅན་གདུལ་བྱའི་རྨོངས་མུན་འཇིལ་
དང་བདེ་ལེགས་སྣང་བ་སྦྱིན་མཁས་པ། །རྒྱལ་སྲས་ཚུལ་འཆང་གང་ན་སུ་
བཞུགས་སྐྱེ་འགྲོའི་དཔལ་མགོན་དམ་པ་རུ། །བསྐལ་པ་རྒྱ་མཚོའི་ཇི་སྲིད་ཡུན་
དུ་འཚོ་གཞེས་གནང་བའི་རྒྱུར་གྱུར་ཅིག །འདི་ན་ཅུང་ཟད་ཙམ་ཡང་རུང༌། །
འབྲེལ་ཐོགས་གང་ཡིན་དེ་དག་ཀྱང༌། །མྱུར་དུ་རྣམ་མཁྱེན་རྒྱལ་བ་ཡི། །གོ་
འཕང་ཐོབ་པའི་རྒྱུ་གྱུར་ཅིག །རྩོད་དུས་སྙིགས་སོགས་འཇིག་རྟེན་རྒུད་བྱེད་མ་
-480-



བསྔོ་བ་རིན་པོ་ཆེའི་ཕྲེང་བ།
རུངས་ཡིད་སྲུབ་གདུག་པའི་དཔུང་། །ལྷན་ཅིག་མི་གནས་རིང་དུ་བསྐལ་བས་
རྫོགས་ལྡན་དང་པོའི་དུས་སྟོན་མགྲོན། །གསར་དུ་ཁུགས་པའི་ཉེར་ལེན་གཞི་
དང༌ བླང་དོར་མ་ནོར་ ལྟ་བའི་མིག །མཐའ་དག་མ་ མ་ སྡུག་གུས་རྙེད་ པའི་
གཉེན་བཟང་དམ་པར་འདིས་གྱུར་ཅིག །འཕགས་བཞི་སོ་སྐྱེ་ཇི་སྙེད་ཡོངས་ཀྱི་
བསོད་ནམས་ཡེ་ཤེས་ མཐའ་ ཡས་སྒོར། །ཡི་རངས་ གཙུག་ གིས་ རྩེ་གཅིག་
བཏུད་བཅས་འདིར་འབད་དགེ་རྩ་ཅི་མཆིས་དེས། །ནམ་མཁའི་ཁྱོན་གང་འགྲོ་
ཁམས་རྒྱ་མཚོས་སློབ་དང་མི་སློབ་ཟུང་འཇུག་ཆེ། །མངོན་མཐོའི་དཔལ་གྱིས་
ཟུར་ནས་འདེགས་བཞིན་གཏན་བདེ་དེ་ཉིད་བརྙེས་གྱུར་ཅིག ། རབ་དཀར་
སྟོན་ ཟླའི་ དཔལ་ ལ་ འཁུ་ བའི་ དད་ སྦྱིན་ སོ་ སོའི་ དོན་ གཉེར་ གྱིས། །
བརྟན་གཡོའི་དགེ་མཚན་ཡོངས་སུ་འཕེལ་ཞིང་རྣམ་མཁྱེན་བཙས་སུ་འདུན་
ལྡན་པའི། །རྒྱུ་མཚན་འདི་ཡིས་བཀྲ་ཤིས་དཔལ་འབར་བརྒྱ་བྱིན་དབང་པོའི་
ལྷ་ཡི་རྔ། །རྒྱ་ཆེར་སྒྲོགས་གང་གཏན་དུ་མི་འགྱུར་ཕུན་ཚོགས་ཕྲིན་ལས་རབ་
རྒྱས་ཤོག །ཅེས་པའང་རྒྱལ་སྲས་འཇམ་དབྱངས་ཆོས་ཀྱི་ཉི་མ་བློ་གྲོས་རྒྱས་
པའི་སྡེས་སྨྲས་པ་དགེ་ལེགས་བཀྲ་ཤིས་མཐའ་དག་ཤཱི་མཱི་གུ་ཎ་སིདྡྷི་རསྟུ།། །།
481



བཀའ་དྲིན་རྗེས་དྲན།
སྐབས་འདིར་ཡང་རིང་མོ་ནས་རྣམ་དཀར་གྱི་བྱ་བ་ལ་ཆེས་གོམས་པའི་དད་
ལྡན། སྒང་མཁར་ཨ་གནམ་ཚང་ཁྱིམ་མི་རྣམ་པའི་བདག་རྐྱེན་ལ་བརྟེན་ནས།
ཀུན་མཁྱེན་ཆེན་པོའི་གསུང་རབ་ཇི་སྙེད་ཀུན་ཕྱོགས་གཅིག་ཏུ་བསྒྲིགས་ཏེ། ངོ་
མཚར་པར་གྱི་ཕྱི་མོར་བསྐྲུན་པའི་ལེགས་བྱས་ལ་རྗེས་སུ་ཡི་རང་དྲགས་པོས་
ཐུགས་རྗེ་ཆེ་ཞུ་བ་དང་ཆབས་ཅིག །འདི་ལས་ཐོབ་པའི་དགེ་བའི་མཐུས་སྦྱིན་
བདག་འཁོར་བཅས་གནས་སྐབས་ཉེར་འཚེ་ཞི་ཞིང་མཐར་ཐུག་རྣམ་བྱང་བླ་མེད་
འཐོབ་པའི་རྒྱུར་གྱུར་ཅིག །
དགེ་བསྔོ་དང་སྨོན་ལམ།
བསོད་ནམས་འདི་ཡིས་ཐམས་ཅད་གཟིགས་པ་ཉིད། །
ཐོབ་ནས་ཉེས་པའི་དགྲ་རྣམས་ཕམ་བྱས་ཏེ། །
སྐྱེ་རྒ་ན་འཆིའི་རྦ་རླབས་འཁྲུགས་པ་ཡི། །
སྲིད་པའི་མཚོ་ལས་འགྲོ་བ་སྒྲོལ་བར་ཤོག །
ཅེས་དགེ་བསྔོའི་སྨོན་ལམ་ཚིགས་སུ་བཅད་པ་འདི། སྟོན་པའི་སྐྱེས་རབས་ལས་
བཏུས་སོ། །



དཔེ་སྐྲུན་པ། རྒྱལ་མོ་འབྲུག་པ། །
དཔེ་སྒྲིག་འགན་འཁུར་པ། ཚངས་པོ།།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
ལེ ས་པོ འི་ ཤུལ་བཞག་ལས།
དེབ་བརྒྱ་དང་སུམ་ཅུ་པ།
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
（ ༢༥/༢༦)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་ཀོང་དབྱི་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༠༩ ལོའི་ཟླ་༡༢པར་པར་གཞི་དང་པོ་བསྒྲིགས།
སྤྱི་ལོ་༢༠༠༩ ལོའི་ཟླ་༡༢པར་པར་ཐེངས་དང་པོ་བཏབ།
དཔར་གྲུངས། ༠༠༠ ༡-༡༥༠༠
ISBN978-7-80253-210-6/B. 75
གསུང་འབུམ་ཆ་ཚང་( དེབ་༡ - ༢༦ཡོད་) ལ་རིན་སྒོར། ༦༦༠.༠༠



出版人周华
责任编辑:聪博
封面设计:多吉
图书在版编目(CIP)数据
隆钦绕降智麦威赛文集:第1-26卷 藏文
百慈藏文古籍研究室编,- 北京:
中国藏学出版社,(先哲遗书,106-131卷)2009.12
ISBN 978-7-80253-210-6
1.隆… 1.0隆百 …,喇嘛教 - 古籍一
| 汇编 - 藏语 W.B946.6
中国版本图书馆CIP数据核字(2009)第225362号
先哲遗书(第130卷)
隆钦绕降智麦威赛文集
(25/26)
百慈藏文古籍研究室编辑整理
中国藏学出版社出版发行
北京广益印刷有限公司印刷
开本:880×1230毫米1/32 印张:380
2009年12月第1版 2009年12月第1次印刷
印数:0001-1500册
书号:ISBN978-7-80253-210—6/B.75
本文集总定价(1-26卷):660.00元



ISN 978-7-86253-210-6
ISBN 978-7-80253-210-6/B - 75
本文集总汇价(1-26 卷):660.00 元,
9787802532106">
