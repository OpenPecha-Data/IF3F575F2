༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG4884
n/a
ImageGroup:
ISBN:
1KG4891
9787802532106
Title:
གསུང་འབུམ།
དྲི་མེད་འོད་ཟེར
gsung 'bum/_dri med 'od zer
Author:
དྲི་མེད་འོད་ཟེར
dri med 'od zer
computerized printed texts
mes po'i shul bzhag:106-131
pe cin
krung go'i bod rig pa dpe skrun khang
2009
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 150 West 17th St, New York City, NY
10011. US. Comments: 04/2010



དེས་པོའི་སྤྲུལ་བཞག ༡༡༡
༣ དིང་ནུས་བ་ཉི
ད་་་་་་འདུན།
༡ ནས་ ་འ དངན ཅན་ ར་ཅན་དག་ལ་ཅན་༣ ནས་༧༠༣ རྗེསtr
ར་ནས་མི་
ན༤༨ གྱི་ཅན་དུ་བཙས་མ་༧༠ ཟིན
ནས ་ གསརྣམས་ལ་ན་ནམ
མ
ད ད
PACZEXS
།
དན་ས་ནས་
གནས་ཆེན། 184 དངན མ
Hi Hi Hà HighluaHCOM THI HÀNH
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
(༦ /༢༦)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



Se
ཁ9#
སྒྱུ་
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
མཁའ་འགྲོ་སྙིང་ཐིག
གསE
སད་
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ae༦
He
བa



མེས་པོའི་ཤུལ་བཞག་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་པ་གཙོ་བོ། གཟན་དཀར་ཐུབ་བསྟན་ཉི་ མ་དང་།
མཁན་པོ་འགྲོ་འདུལ་རྡོ་རྗེ།
བསྡུ་སྒྲིག་འགན་འཁུར་པ་གཞོན་པ་དང་། གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། ཐུབ་བསྟན་ཉི་མ། བསྟན་འཛིན་བློ་གྲོས། །
བསྡུ་སྒྲིག་པ། བསོད་ནམས་རྡོ་རྗེ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ཨ་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་
འཕེལ།
གློཝན་ཀླད་ལག་རྩལ་པ། ཞེ་སྐྱེད། ཡེ་ཤེས། པད་དབྱངས། བྱམས་པ་ཆོས་སྒྲོན།
ཆོས་འཛོམས། བསྟན་འཛིན། བསོད་ནམས་ཚེ་སྒྲོན་སོགས་དཔལ་
བརྩེ་གདུགས་ཀྱི་ ཡོང་ནས།



oe9@34
༠༠oe
སྟོན་པ་གཞོན་ནུ་རྣམ་རོལ་ལ་ན་མོ།



༄༅། །དཔེ་སྐྲུན་གསལ་བཤད།
《མེས་པོའི་ཤུལ་བཞག》ཅེས་པའི་དཔེ་ཚོགས་འདི་ནི་དཔལ་བརྩེགས་
བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས་ཤིང་འདི་ག་དཔེ་སྐྲུན་ཁང་
དང་མཉམ་འབྲེལ་གྱིས་བསྐྲུན་པའི་དཔེ་རྙིང་དཔེ་ཚོགས་ཤིག་ཡིན་ལ། དེ་ཡང་
མཁས་དབང་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་གིས་སྤྱིའི་གཙོ་
སྐྱོང་གནང་སྟེ། དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ཉེ་
བའི་ལོ་བཅུ་ཙམ་གྱི་རིང་ལ་འབད་བརྩོན་ཆེན་པོས་བོད་ཀྱི་ས་གནས་གང་སར་
བཞུགས་པའི་བོད་ཡིག་དཔེ་རྙིང་པོ་ཏི་ཁྲིར་ལོངས་པ་རང་བྱུང་དང་མིའི་གནོད་
འཚེས་འཇིག་ལ་ཉེ་བའི་ཉེན་ཁ་ལས་བསྐྱབས་ཏེ་ལེགས་པར་བསྒྲིགས་ཤིང་
དཀར་ཆག་ཏུ་བཏབ། དཔེ་ ཐུམ་ གསོལ། དཔེ་སྒྲོམ་ བཞེངས་ ཏེ་ སྲུང་ སྐྱོབ་
མཛད་གནང་བ་དང་གནང་མུས་སུ་ཡོད་པ་ནི། རང་རེའི་མེས་པོའི་ཤུལ་ནོར་
སྲུང་སྐྱོབ་རྒྱུན་འཛིན་དང་བོད་རིག་པའི་གལ་ཆེའི་དཔྱད་གཞི་མཁོ་འདོན་གྱི་
དགོས་པ་ཆེ་བ་མ་ཟད། རང་རྒྱལ་མི་རིགས་རིག་གནས་ནོར་མཛོད་དར་རྒྱས་
དང་སྲུང་སྐྱོབ་བགྱི་བའི་འཕྲིན་ལས་གལ་ཆེན་ཞིག་རེད།
ཉེ་ཆར་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་འདི་
ག་དཔེ་སྐྲུན་ཁང་གཉིས་ཞིབ་གྲོས་ བྱས་མཐར། སྲོལ་རྒྱུན་རིག་གནས་སྲུང་
སྐྱོབ་དང་བོད་རིག་པའི་དཔྱད་ཡིག་ མྱུར་སྐྱོབ་དང་ཆ་ཚང་དུ་གཏོང་བའི་
དམིགས་ཡུལ་ངོས་ འཛིན་ གཅིག་གྱུར་ཐོག《བཀའ་གདམས་ དཔེ་དཀོན་
གཅེས་བཏུས》ཞེས་པའི་དཔེ་རྙིང་དཔེ་དཀོན་གྱི་དཔེ་ཚོགས་ཆེན་མོ་ཞིག་མུ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
མཐུད་ནས་ལེགས་སྒྲིག་དང་དཔེ་སྐྲུན་བྱེད་བཞིན་ཡོད་པ་དང་། ད་ཆར་ཡང་
དམིགས་ཡུལ་དགོས་པ་གཅིག་གྱུར་ཐོག་《མེས་པོའི་ཤུལ་བཞག》ཅེས་པའི་
དཔེ་རྙིང་དཔེ་དཀོན་གལ་ཆེན་གྱི་དཔེ་ཚོགས་ཆེན་མོ་འདི་ཉིད་པར་སྐྲུན་བྱ་རྒྱུ་
ཡིན་ལ། དེ་ཡང་སྔོན་བྱོན་མེས་པོ་མཁས་དབང་དམ་པ་དུ་མས་ཤུལ་དུ་བཞག་
པའི་ གསུང་ འབུམ་ དཔེ་ དཀོན་ གལ་ ཆེན་ རྣམས་ དང་། འཐར་ འཐོར་ དུ་
བཞུགས་པའི་དཔེ་དཀོན་གལ་ཆེན་དག་ཕྱོགས་གཅིག་ཏུ་བསྡུས་ཏེ་བསྒྲིགས་
པ་འདིའི་ནང་དོན་ཐད་ལ། ནང་དོན་རིག་པ་དང་། གསོ་བ་རིག་པ། ཚད་མ་
རིག་པ། སྒྲ་རིག་པ། བཟོ་རིག་པ། ལོ་རྒྱུས། རྩིས་རིག་སོགས་བཅུ་ཕྲག་རིག་
པའི་གནས་ཀུན་འདུས་པའི་དཔེ་དཀོན་ནོར་བུ་དགོས་འདོད་ཀུན་འབྱུང་ལྟ་བུ་
ཞིག་ཡིན། །
འདི་འདྲའི་དཔེ་སྐྲུན་མཉམ་ལས་ཀྱི་གོ་སྐབས་ལེགས་པོ་ངེད་ཅག་དཔེ་
སྐྲུན་ཁང་ལ་ཐོབ་པ་ནི་ཤིན་ཏུ་སྐལ་བ་བཟང་ཞིང་གཟི་བརྗིད་ཀྱི་འོས་འགན་
ཞིག་ཏུ་བརྩིས་ཏེ་ལོ་འགའི་དཔེ་སྐྲུན་འཆར་གཞི་གཙོ་བོའི་ནང་དུ་བཀོད་ཟིན་
ཅིང་། ལས་གཞི་འདི་ལ་ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་
ཁྲིད་དང་རྒྱལ་ཁབ་ཕྱི་ནང་གི་བོད་རིག་པའི་མཁས་དབང་དུ་མས་ གདེང་
འཇོག་དང་མཐོང་ཆེན་གྱིས་སྐུལ་མ་ཡང་ཐོབ། །
《མེས་པོའི་ཤུལ་བཞག》གི་མ་ཕྱི་ཕལ་ཆེར་ནི་དབུ་མེད་བྲིས་རྙིང་ཤ་
སྟག་ཡིན་པས། མ་དཔེ་གསལ་མི་གསལ་དང་སྐུང་ཡིག་མང་ཞིང་བྲིས་ཚུགས་
འདྲ་མིན་གྱི་དབང་གིས་ཀློག་དཀའ་བའང་ཤིན་ཏུ་མང་པོ་འདུག འོན་ཀྱང་
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་ལོ་མང་རིང་ཉམས་



དཔེ་སྐྲུན་གསལ་བཤད།
མྱོང་བསྡུ་ལེན་དང་མཁས་དབང་དུ་མར་བཀའ་འདྲི་ཞུས་པར་བརྟེན་ཡིག་
གཟུགས་གསར་རྒྱག་དང་ཕྱོགས་སྒྲིག་ཐུབ་པ་བྱུང༌། པར་ཤིང་དུ་འཁོད་ཡོད་
པ་རྣམས་ཀྱང་དཔེ་རྙིང་གཞན་པ་དང་བསྡུར་ཏེ་གཏན་ལ་ཕབ་ཡོད་པ་བཅས་
ཏེ་ཞིབ་ཆ་དེབ་སོ་སོའི་བསྡུ་སྒྲིག་གསལ་བཤད་དུ་གཟིགས་པར་ཞུ།
དཔེ་རྙིང་སྲུང་སྐྱོབ་དང་ཕྱོགས་སྒྲིག དཔེ་སྐྲུན་གྱི་ལས་ཀ་འདི་ལ་རྒྱབ་
སྐྱོར་དང་ཐུགས་ཁུར་གནང་མཁན་གྱི་མཁས་དབང་རྣམས་དང་། ལྷག་པར་དུ་
ཀྲུང་གོའི་བོད་རིག་པ་ཞིབ་འཇུག་ལྟེ་གནས་ཀྱི་དབུ་ ཁྲིད་ལྷན་རྒྱས་དང་།
མཁས་དབང་ཐུབ་བསྟན་ཉི་མ་རིན་པོ་ཆེ་མཆོག་སོགས་ཀྱིས་རྒྱབ་སྐྱོར་དང་
མཛུབ་སྟོན་གྱི་བཀའ་དྲིན་བསྐྱངས་པ་ལ་སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་
དང་། དཔལ་བརྩེགས་ཞིབ་འཇུག་ཁང་གི་འགན་འཛིན་པ་ལྷན་རྒྱས་དང་། ཞུ་
དག་པ། ཡིག་རྒྱག་པ་སོགས་མདོར་ན་ལས་གཞི་འདི་ལ་ལྷག་བསམ་དང་
འབད་བརྩོན་ཆེན་པོས་ཞབས་ཕྱི་ཞུ་མཁན་རྣམས་ལ་སྙིང་ཐག་པ་ནས་བཀའ་
དྲིན་ཆེ་ཞེས་ཞུ་རྒྱུ་དང་། །
དཔེ་ཚོགས་འདིའི་དཔེ་སྒྲིག་དང་ཞུ་དག་ཐད་ལ་ཧ་ཅང་ནན་ཏན་དང་
ཞིབ་ཚགས་བགྱི་ཁུལ་བྱས་མོད། འོན་ཀྱང་ང་ཚོར་ཤེས་ཚད་དམན་པའི་དབང་
གིས་ནོར་འཆུག་མི་ཉུང་བ་ཡོད་སྲིད་པས་དཔྱོད་ལྡན་དག་གིས་ནོར་བཅོས་ཡོ་
བསྲང་གི་དགོངས་འཆར་ལྷུག་སྩོལ་གནང་བར་ཞུ་ཞུ།
ཞེས་ཀྲུང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༠༧ལོའི་ཟླ་བ་དང་པོའི་ཚེས་༡༠ལ།
-3-



སྔོན་འགྲོའི་ཞུ་ཚིག
དེ་ལ་འདིར་རང་ཅག་ཁ་བ་ཅན་གྱི་ཞིང་འདིར་ཆོས་རྒྱལ་ལོ་པཎ་རྣམས་
དང༌། ས་དགེ་བཀའ་རྙིང་སོགས་ཀྱི་མཁས་ཤིང་གྲུབ་པ་བརྙེས་པའི་དམ་པའི་
སྐྱེས་བུ་རྣམས་ཀྱིས། བཤད་སྒྲུབ་ཀྱི་ཤིང་རྟ་ཆེན་པོ་བཅོ་བརྒྱད་རྗེས་འབྲང་
དང་བཅས་པའི་ཆོས་བརྒྱུད་དང་བཀའ་སྲོལ་མཐའ་དག་དང་། དེ་དང་རྗེས་སུ་
འབྲེལ་བའི་ཐུན་མོང་གི་རིག་གནས་སུམ་རྟགས་སྙན་ངག མངོན་བརྗོད་སྡེབ་
སྦྱོར། སྐར་རྩིས་འབྱུང་རྩིས། སྒྲ་ཚད་བཟོ་གསོ་སོགས་མདོ་སྔགས་རིག་གནས་
དང་བཅས་པའི་གཞུང་ལུགས་ཟབ་ཅིང་རྒྱ་ཆེ་བ་ཚང་ལ་མ་ནོར་བ་བསམ་གྱིས་་་
མི་ཁྱབ་པ་ཞིག་འཆད་ཉན་འགྱུར་གསུམ་དང་། བཤད་སྒྲུབ་ལས་གསུམ་གྱི་སྒོ་
ནས་ཐོག་མར་སྲོལ་བཏོད། བར་དུ་གཏན་ལ་ཕབ། རིམ་བཞིན་དར་རྒྱས་བཏང་
བ་སོགས་འཛིན་སྐྱོང་སྤེལ་བར་མཛད་པའི་བཀའ་དྲིན་བདག་རྐྱེན་ལ་བརྟེན་
ནས། དབུས་གཙང་ཁམས་གསུམ་དུ་བཞུགས་སོ་ཅོག་གི་གླེགས་བམ་ཐམས་
ཅད་གཅིག་ཏུ་སྤུངས་ན་རི་རབ་ལྷུན་པོའི་གཏོས་དང་མཉམ་ཞིང་། ཆོས་ཚན་གྱི་
རྣམ་དབྱེ་ཇི་སྙེད་ཡོད་པ་གྲངས་སུ་བགྲངས་ན་ནམ་མཁའི་གཟའ་སྐར་ཚོགས་
ཀྱང་སྐྱེངས་པར་བྱེད་པ་ཞིག་མཆིས་པ་ཙམ་དུ་མ་ཟད། རྒྱ་བལ་ཧོར་སོགས་ཀྱི་
ཡུལ་གྲུ་ཀུན་ཏུའང་དར་ཁྱབ་ཆེ། །
ད་ལྟའི་ཆར་བོད་རིག་པའམ་བོད་ཀྱི་ཤེས་རིག་ཅེས་སུ་གྲགས་པ་
འདི་ཉིད་འཛམ་གླིང་ཤར་ནུབ་ཀྱི་ཡུལ་གྲུ་དག་ཏུའང་མཆེད་དེ། དཔེར་ན།
-
1 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
ཨོཀ་སི་ཕོར་དྷི་དང་། ཧར་ཝིད་ལྟ་བུ་ཡོ་རོབ་དང་། ཨ་རི་སོགས་སུ་གྲགས་
ཆེན་གྱི་སློབ་གྲྭ་ཆེན་མོ་རྣམས་སུ་བོད་ཡིག་གི་དཔེ་མཛོད་ཆེན་པོ་ཡོད་པ་མ་
ཟད། བོད་ཀྱི་ཆོས་དང་རིག་གཞུང་སློབ་གཉེར་བྱེད་སའི་སྡེ་ཚན་དང་སློབ་མ་
ཡང་མི་ཉུང་བ་ཡོད། །
ད་ནི་གོང་དུ་སྨྲས་པའི་བཤད་སྒྲུབ་ཤིང་རྟ་ཆེན་པོ་བཅོ་བརྒྱད་ཅེས་པ་
དེ་གང་དང་གང་ཡིན་པའི་ངོ་སྤྲོད་མདོ་ཙམ་ཞུ་ན། དེ་ཡང་ཇི་སྐད་དུ། འཇམ་
མགོན་ཀོང་སྤྲུལ་རིན་པོ་ཆེའི་ཞལ་ནས། ཆོས་བློན་ཐོན་མི་བེ་རོ་སྐ་ཅོག་ཞང་། །
གནུབས་ཆེན་རིན་བཟང་རྔོག་ལོ་ས་སྐྱ་པ། །བུ་སྟོན་བཤད་རྒྱུན་འདེགས་པའི་
ཀ་ཆེན་བཅུ། །ཞེས་དང་། བོད་ཡུལ་སྒྲུབ་བརྒྱུད་ཤིང་རྟ་ཆེན་པོ་བརྒྱད། །རྙིང་
མ་བཀའ་གདམས་ལམ་འབྲས་བཀའ་བརྒྱུད་པ། །ཤངས་པ་ཞི་བྱེད་སྦྱོར་དྲུག་
བསྙེན་སྒྲུབ་བོ། །ཞེས་གསུངས་པ་ལྟར། ཤེས་བྱའི་གཞུང་ལུགས་སྣ་ཚོགས་ཀྱི་
འགྱུར་ཁྱད་དང་འཆད་ཚུལ་གྱི་དབྱེ་བས་བཤད་རྒྱུན་འདེགས་པའི་ཀ་ཆེན་བཅུ་
དང༌། སྒྲུབ་པ་ཉམས་སུ་ལེན་ཚུལ་ལ་བརྒྱུད་པའི་ཁྱད་པར་དང་མན་ངག་གི་
དབྱེ་བས་སྒྲུབ་བརྒྱུད་འདྲེན་པའི་ཤིང་རྟ་བརྒྱད་དེ། བཤད་སྒྲུབ་ཤིང་རྟ་ཆེན་པོ་
བཅོ་བརྒྱད་རྗེས་འབྲང་དང་བཅས་པའི་གསུང་རབ་རྒྱ་མཚོ་ལྟ་བུ་ཞིག །བདག་
ཅག་གི་ཡབ་མེས་གོང་མ་རྣམས་ཀྱིས་གཅེས་པའི་ལུས་སྲོག་ལོངས་སྤྱོད་ཐམས་
ཅད་ཕངས་པ་མེད་པར་བཏང་སྟེ། ཕྱི་རབས་རང་རེའི་བརྒྱུད་འཛིན་རྣམས་ལ་
འཕྲལ་ཡུན་ཕན་བདེའི་དཔལ་ལ་དམིགས་ནས་བཞག་པའི་ནོར་བུ་རིན་པོ་ཆེ་
ཡིད་བཞིན་དབང་གི་རྒྱལ་པོ་མཐའ་ཡས་པ་ཞིག་མཆིས། དེ་དག་ལས་མང་ཆེ་
བ་རིག་གསར་ལོ་བཅུའི་གོད་ཆག་ཆེན་པོ་སོགས་དུས་ཀྱི་རྒུད་པའི་དབང་གིས་



སྔོན་འགྲོའི་ཞུ་ཚིག
སེམས་མེད་ འབྱུང་ བཞིའི་ འཇིག་ པ་ དང༌། སེམས་ ལྡན་ མི་དང༌ མི་ མིན་ གྱི་
གནོད་པས་ཉམས་ཉེས་ཆེན་པོར་གྱུར་པ་ནི་རྒྱ་བོད་ཡོངས་གྲགས་ལྟར་ལགས།
རིག་གནས་གསར་བརྗེ་མཇུག་སྒྲིལ་བ་དང་ཆབས་ཅིག ཏང་གི་ཡང་
དག་པའི་སྲིད་ཇུས་ཀྱི་ཉི་འོད་སླར་ཡང་འཕྲོས་ཏེ། ཏང་དང་རྒྱལ་ཁབ་ཀྱིས་
འགོ་ཁྲིད་དང་རྩ་འཛུགས་གནང་ནས། དཔེ་རྙིང་འཐོར་བསྡུ་དང་། ལེགས་སྒྲིག
དཔེ་སྐྲུན། སྒྱུར་སྤེལ་སོགས་ཀྱི་སྒོ་ནས་རང་རིགས་ཀྱི་རིག་གནས་ཉམས་པ་
སོར་ཆུད་དང་། མི་ཉམས་གོང་འཕེལ་གྱི་བྱ་བར་སོ་སོའི་འཁོས་བསྟུན་གྱི་སྲི་
ཞུ་སྒྲུབ་པའི་སྐལ་བ་བཟང་པོའི་དཔལ་ལ་ལོངས་སུ་སྤྱད་དུ་ཡོད་པའི་སྐབས་
འདིར། རང་རེའི་ཡབ་མེས་རྣམས་ཀྱིས་བཞག་པའི་ཕ་ནོར་མང་པོ་ཞིག་ད་དུང་
ཡང་ངེད་ཅག་གི་བསོད་ནམས་ཀྱི་བགོ་སྐལ་དུ་ལྷག་ཡོད་པ་རྣམས་ལ་གཅེས་
སྤྲས་ཆེན་པོས་སྲུང་སྐྱོབ་དང་དར་སྤེལ་བྱེད་རྒྱུ་ནི་མེས་རྒྱལ་གྱིས་གནང་བའི་
ལས་འགན་ཡིན་པར་མ་ཟད། འུ་ཅག་བོད་ཀྱི་རིག་གནས་སློབ་གསོའི་བྱ་བར་
ལེགས་སྐྱེས་འབུལ་མཁན་གྱི་རྒན་དར་གཞོན་གསུམ་གྱི་ཤེས་ཡོན་ཅན་ལ་
མཚོན་ན། རང་རེའི་ཕྲག་པར་བབ་པའི་གཞན་དྲིང་མི་འཇོག་པའི་གཟི་འོད་བླ་
ན་འབར་བའི་འོས་འགན་མཆོག་ཏུ་གྱུར་པ་ཞིག་ཀྱང་ཡིན་པར་སེམས།
དེར་བརྟེན་ཕྱོགས་དང་རིས་སུ་མ་ཆད་པའི་སྐྱེས་བུ་དམ་པ་རྣམས་ཀྱིས་
ལྗགས་རྩོམ་གནང་བའི་གསུང་རབ། བཤད་སྒྲུབ་ཤིང་རྟ་བཅོ་བརྒྱད་ལས་གྲུབ་
པའི་མདོ་སྔགས་ཀྱི་གཞུང་བཤད་དང་། ཆོས་འབྱུང་དང་གདན་རབས། རྣམ་
ཐར་དང་གསན་ཡིག་བརྡ་སྤྲོད་དང་སྙན་ངག རྩིས་དང་གསོ་རིག་སོགས་དཔེ་
དཀོན་ འཐོར་ བ་ རྣམས་ བསྡུས། ཆད་ པ་ རྣམས་ བསབ། ཉམས་ པ་ རྣམས་
-3-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།།
གསོས། འཁྲུགས་པ་རྣམས་བསྒྲིགས་ཏེ་དཔེ་ཚོགས་ མེས་པོའི་ཤུལ་བཞག་
ཅེས་པ་སོགས་རིམ་པ་བསྟར་ཆགས་སུ་པར་དུ་སྐྲུན་དང་བསྐྲུན་རྩིས་ལས། ད་
ལན་ང་ཚོས་ཀློང་ཆེན་རབ་འབྱམས་པའི་སྙིང་ཐིག་ཡ་བཞི་དང་། མཛོད་བདུན།
ངལ་གསོ་སྐོར་གསུམ། གསུང་ཐོར་བུ་བཅས་པོད་ཉེར་དྲུག་འཚོལ་བསྡུ་ཐུབ་
པ་མེས་པོའི་ཤུལ་བཞག་ཅེས་པའི་དཔེ་ཚོགས་ཀྱི་ནང་དུ་བསྒྲིགས་ཏེ། རྒྱ་ཆེའི་
ཀློག་པ་པོ་རྣམས་ཀྱི་སྤྱན་ཟུང་ཡངས་པའི་འབབ་སྟེགས་སུ་འབུལ་རྒྱུ་ཡིན།
འབྱུང་ཆར་ང་ཚོའི་དཔེ་ཚོགས་དཔར་སྐྲུན་ཞུ་རྒྱུའི་སྐོར་ལ་ལྷག་བསམ་
ལྡན་ཞིང་མཁྱེན་སྤྱན་ཡངས་པའི་མཁས་དབང་རྣམས་ཀྱིས་དགོངས་འཆར་གྱི་
བཀའ་སློབ་སྩོལ་གནང་དང་། དཔེ་དཀོན་གྱི་མ་ཕྱི་གཡར་གནང་གི་སྐྱབས་
འཇུག་ཡོང་བ་མཁྱེན་མཁྱེན།།
ཞོར་འཕྲོས་གསལ་འདེབས་ཞུ་བ། ལྷག་པར་དུ་ད་ལྟ་ལུས་ཀྱི་ལང་ཚོ་
རྒྱས་ཤིང་། སེམས་ཀྱི་བློ་གྲོས་བཀྲ་བའི་གཞོན་སྐྱེས་རྣམས་ལ་མཚོན་ན། སྙིང་
པོས་དབེན་པའི་ཁ་ཕོ་འདོན་པ་ལས། ཟོལ་མེད་ཀྱི་ལྷག་བསམ་དཀར་པོ་སྙིང་
ལ་འཆང་། དོན་ལྡན་གྱི་རྣམ་དཀར་བྱ་བ་དང་དུ་ལེན། ལྷད་མེད་ཀྱི་ཆོས་དང་
རིག་གནས་སློབ་གཉེར་བྱེད། འཁོས་བསྟུན་གྱི་སྲི་ཞུའི་ལས་ཀ་ཅུང་ཟད་རེ་
སྒྲུབ་ནུས་ན། མེས་རྒྱལ་ལ་ཞབས་ཏོག་འགྲུབ། རང་རིགས་ལ་ལེགས་སྐྱེས་
འབུལ། རང་ཉིད་ཀྱི་ལ་རྒྱ་མངོན་ཐུབ་པ་ཞིག་ཀྱང་འོང་བ་ནི་མཐོང་ཆོས་
མངོན་གྱུར་ལགས་པས། དེ་བཞིན་དགོངས་དབྱིངས་སུ་ཆུབ་པར་ཞུའོ། །
ཕྲན་འབྲོག་རྒན་འཁྱམས་པོ་ཐུབ་བསྟན་ཉི་མས། སྤྱི་ལོ་༢༠༠༧པའི་ཟླ་ཚེས་ལ་གུས་ཕུལ།



༄༅། །བསྡུ་སྒྲིག་གསལ་བཤད།
ཕན་བདེའི་འབྱུང་གནས་རྒྱལ་བསྟན་རིན་པོ་ཆེ་སྤྱི་དང་། ཁྱད་པར་སྔ་
འགྱུར་རིང་ལུགས་ཡོངས་སུ་གསལ་བར་མཛད་པའི། ཀུན་མཁྱེན་ཀློང་ཆེན་རབ་
འབྱམས་ཀྱི་གསུང་ཆོས་རྙེད་ཚད་ཕྱོགས་གཅིག་ཏུ་བསྒྲིགས་ཏེ་པར་དུ་སྐྲུན་པ་ལ།
དེ་ཡང་མཛོད་བདུན་དང་མུན་སེལ་སྐོར་གསུམ་སོགས་ནི་བླ་རུང་ནང་བསྟན་སློབ་
གླིང་ནས་གསར་སྐྲུན་ཇི་བཞིན་སོར་བཞག་ཡིན་ཞིང་། དེ་ཡང་མཛོད་བདུན་ནི་ཨ་
འཛོམས་དང༌། སྡེ་དགེའི་ཤིང་པར་མ། དཔལ་ཡུལ་དགོན་དུ་བཞུགས་པའི་
བྲིས་ མ་ དང༌། གཞན་ཡང་སྔར་ འབྲས་ སྤུངས་དཔེ་མཛོད་དུ་བཞུགས་པ་ཆོས་
དབྱིངས་མཛོད་བྲིས་མ་དང་། ཐེག་མཆོག་མཛོད་གུང་ཐང་པར་མ་དང༌། རྫོང་སར་
བྲིས་རྙིང་སོགས་ཕན་ཚུན་དཔེ་བསྡུར་ཞུས་པའི་གསལ་བཤད་ཀྱང་ཆོས་ཚན་སོ་
སོའི་བསྡུར་མཆན་དུ་བཀོད་ཡོད། སྙིང་ཐིག་ཡ་བཞི་དང་། ངལ་གསོ་སྐོར་གསུམ་
སོགས་ནི་སྡེ་དགེའི་པར་མ་མ་ཕྱི་གཙོ་བོ་ལ། མི་གསལ་བ་དང་དོགས་གནས་
མཆིས་ པ་ རྣམས། ཨ་ འཛོམས་ པར་ མར་ དག་ བསྡུར་ ཞུས་ ཏེ་ མི་འདྲ་ བ་ དག
（《ཨ》མི་འདྲ་བའི་ཡིག་འབྲུ)གུག་རྟགས་འདིའི་ནང་བཅུག་ཡོད། འགྲེལ་མཆན་
ཡོད་རིགས་རྣམས་ཤིང་པར་ཇི་བཞིན་གློག་ཀླད་དུ་འཁྲིད་སྟབས་མ་བདེ་བས་
དཀྱུས་ཚིག་དང་ཕྲེང་གྲལ་གཅིག་ཏུ་བཀོད་དེ་གཞུང་ཡིག་དང་མཆན་གཉིས་རྩིང་
ཞིབ་སོ་སོར་ཕྱེས་ཤིང་། དཔེ་དེབ་ཀྱི་དུམ་མཚམས་དག་མ་ཕྱི་ལས་ཡར་བསྣན་
མར་ དབྲིས་ཅུང་ ཟད་ དང་ བཅས་ པོད་ ཆེ་ ཆུང་ སྙོམས་ ཐབས་ བྱས་ ཡོད། དཔེ་
-5-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
དེབ་ཐམས་ཅད་ཀྱི་མགོར་ཆོས་ཚན་སོ་སོར་གཟིགས་པ་སྟབས་བདེ་ཡོང་བའི་ཆེད་
དཀར་ཆག་ད་ལྟའི་དཔེ་དེབ་སྤྱི་འགྲོས་ལྟར་བཀོད་པ་ལས་གཞུང་དོན་དངོས་ལ་མ་
དཔེ་ལྟར་སོར་བཞག་བྱས་ཡོད། དུས་རྐྱེན་འཕོ་འགྱུར་ཅི་རིགས་པས་འཐོར་གྱུར་
སོང་ནས་མ་ཕྱི་རེ་རེ་ཙམ་ལས་མ་བཞུགས་པའི་དཔེ་དཀོན་རིགས་དང་། དོ་དམ་
དཔེ་མང་གི་མཛོད་དུ་བསྐྱིལ་བའི་རྙེད་འཚོལ་དཀའ་བ་རྣམས་ཀྱང་གང་ནུས་ཅི་
ལྕོག་གིས། འགྲོ་སོང་དང་ངལ་བ་ལ་མ་འཛེམས་པར་བཙལ་འཚོལ་བགྱིས་ཁུལ་
དུ། རྒྱ་ཆེའི་ཆོས་ལུགས་ལས་རིགས་མི་སྣ་དང་། གཞོན་སྐྱེས་རིག་གནས་ལྷུར་
ལེན་པ་ཚོའི་བསམ་བློའི་དཔལ་ཡོན་དང་
། ཞི་བདེ་འཆམ་མཐུན་སོགས་མདོར་ན་
ད་ལྟའི་སྤྱི་ཚོགས་འདིར་ཕན་དུ་རེ་བ་དང་། མ་འོངས་མི་རབས་ཕྱི་མར་ཡུན་དུ་
གནས་པའི་རྐྱེན་གྲོགས་སུ་འགྱུར་ན་སྙམ་པའི་རེ་འདུན་གྱིས། རྩིས་འཕྲུལ་གྱི་པར་
གཞིར་བཅུག་སྟེ་འགྲེམས་སྤེལ་ཞུས་པ་ལགས་ན། རྒྱ་ཆེའི་གཟིགས་པ་པོ། བློ་
དཀར་གཞུང་དྲང་ གི་ གཟུར་གནས་དཔྱོད་ལྡན་རྣམས་ཀྱིས་ལེགས་སྤེལ་ཉེས་
འགོག་གི་རོགས་འདེགས་ཅི་ལྕོག་གནང་བ་ཐུགས་རྗེ་ཆེ་ཞུ།
བོད་ལྗོངས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་འགྲོ་འདུལ་རྡོ་རྗེས།



༈ རྩོམ་པ་པོའི་རྣམ་ཐར་མདོར་བསྡུས།
ཀློང་ཆེན་རབ་འབྱམས་པ་དྲི་མེད་འོད་ཟེར་ནི། ལྷོ་ཁ་གྲ་ནང་དུ་ཡབ་
སྔགས་ འཆང་ བསྟན་ པ་ སྲུང་ དང༌། ཡུམ་འབྲོམ་བཟའ་ བསོད་ནམས་རྒྱན་
གཉིས་ཀྱི་སྲས་སུ་རབ་བྱུང་ལྔ་པའི་ ས་ ཕོ་སྤྲེལ་ལོ་སྟེ་ སྤྱི་ ༡༣༠༨ལོར་ སྐུ་
བལྟམས། དགུང་ལོ་ལྔ་ཙམ་ནས་ཡི་གེ་འབྲི་ཀློག་བསླབས་པས་ཚེགས་མེད་དུ་
མཁྱེན། དགུང་ལོ་བདུན་ནས་བཟུང་ལོ་འགའ་ཤས་ཀྱི་རིང་ཡབ་ལས་ཕུར་པ་
སོགས་ཀྱི་མན་ངག་ཕྱག་བཞེས་དང་སྨན་རྩིས་སོགས་ཐུན་མོང་གི་རིག་གནས་
འགའ་བྱང་ཆུབ་པར་མཛད། བཅུ་གཉིས་པར་བསམ་ཡས་སུ་མཁན་པོ་བསམ་
འགྲུབ་རིན་ཆེན་ལས་རབ་ཏུ་བྱུང་སྟེ་མཚན་ཚུལ་ཁྲིམས་བློ་གྲོས་སུ་གསོལ། དེ་
ནས་ སློབ་དཔོན་བཀྲ་རིན། བཙན་དགོན་པ། བླ་བྲང་པ་ཆོས་དཔལ་རྒྱལ་
མཚན། ཆོས་གྲགས་གཉིས་པར་གྲགས་པ་གཞོན་ནུ་རིན་ཆེན། བློ་གྲོས་བརྟན་
པ། ཆོས་རྗེ་རང་བྱུང་རྡོ་རྗེ། ཤུག་གསེབ་རིན་པོ་ཆེ། ས་སྐྱའི་བླ་མ་བདག་ཉིད་
ཆེན་པོ། བླ་མ་ཁྲོ་ཕུ་པ་སོགས་མཚན་ཉིད་དང་ལྡན་པའི་བཤེས་གཉེན་བཅུ་
ཕྲག་ གཉིས་ ལྷག་ ཚུལ་ བཞིན་ བསྟེན་ཏེ། བོད་ ཡུལ་དུ་ གྲགས་ པའི་ གཞུང་
ལུགས་མན་ངག་བཅས་པ་དང་། ཐུན་མོང་ཤེས་བྱའི་རིག་གནས་ཕལ་ཆེར་
གསན་ཅིང་སྒྲོ་འདོགས་ལེགས་པར་བཅད། ལྷག་པར་དུ་རིག་འཛིན་ཀུ་མཱ་རཱ་
ཛའི་དྲུང་ནས་གསང་སྔགས་སྔ་འགྱུར་གྱི་གདམས་པ་མཐའ་དག་ཉམས་ཁྲིད་
དུ་གསན་ནས་བྱ་བྲལ་ཀུན་སྤངས་ཁོ་ནས། མཆིམས་ཕུ་ལ་ སོགས་དབེན་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ།
གནས་དག་ཏུ་ཟས་གོས་སོགས་ཀྱིས་མཐུན་རྐྱེན་དམན་ཀྱང་དངུལ་ཆུའི་བཅུད་
ལེན་དང་། སྐྱེ་མོ་ཞིག་ཡོད་པ་དེས་གོས་གདན་གཉིས་ཀྱི་གོ་བཅད་དེ་བཞུགས་
པ་སོགས་དཀའ་སྤྱད་དྲག་པོའི་སྒོ་ནས་སྒྲུབ་པ་ཉམས་བཞེས་སྙིང་པོར་མཛད་
པས། བླ་མ་དང་ལྷག་པའི་ལྷ་དུ་མས་བྱིན་གྱིས་བརླབས་ཤིང་། གྲུབ་པའི་གོ་
འཕང་མཐོན་པོར་གཤེགས། གངས་རི་ཐོད་དཀར་སོགས་ནས་སྐལ་ལྡན་སློབ་
མ་མང་པོར་ཟབ་ཆོས་འདོམས་པ་དང་། མཛོད་བདུན་སོགས་མ་འོངས་གདུལ་
བྱའི་ཁྱད་དུ་རྩོམ་པ། ཞྭའི་ལྷ་ཁང་གིས་མཚོན་པའི་རྟེན་གསུམ་ཉམས་ པ་
རྣམས་གསོ་བ་སོགས་འཁོར་ལོ་གསུམ་གྱི་བྱ་བས་རྒྱལ་བསྟན་ཡུན་རིང་དུ་
བསྐྱངས་པར་མཛད། །
གཞན་ཡང་གདུལ་བར་དཀའ་བའི་གློ་མོན་དགེ་སྡིག་མི་ཤེས་པ་དང་།
མོན་བུམ་ཐང་སོགས་དམ་པའི་ཆོས་ཀྱི་སྒྲ་མི་གྲགས་པ་རྣམས་སུའང་། བརྩེ་བ་
ཆེན་པོས་དགེ་བཅུའི་ལམ་ལ་བཀོད་ཅིང་། མཐར་དགུང་ལོ་ང་དྲུག་བཞེས་པ་
ཆུ་མོ་ཡོས་༡༣༦༣ལོ་རྒྱལ་ཟླའི་ཚེས་བཅོ་བརྒྱད་ཉིན་མཆིམས་ཕུ་རུ་ངོ་མཚར་
བའི་ཆོ་འཕྲུལ་བསམ་གྱིས་མི་ཁྱབ་པ་དང་བཅས་ཞི་བར་གཤེགས་སོ། །
ཞལ་སློབ་ཀྱང་རྒྱལ་སྲས་བཟོད་པ། བླ་མ་ཨོ་རྒྱན་པ། མཁན་ཆེན་དགེ་འདུན་
རྒྱལ་མཚན། བླ་མ་སྤོས་གོང་པ་སོགས་དང༌། ལེགས་པར་བཤད་པའི་གཞུང་
ལུགས་ཀྱང་མཛོད་བདུན་དང་། ངལ་གསོ་སྐོར་གསུམ། རང་གྲོལ་སྐོར་གསུམ་
སོགས་ཤིན་ཏུ་མང་ངོ༌།། །།
ཞེས་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་འགྲོ་འདུལ་རྡོ་རྗེས།



དཀར་ཆག
• • • • • • • • • • • • • • 4
•
•
• 8
...... 32
མཁའ་འགྲོའི་གཏུམ་མོ་ཁྱད་པར་ཅན།…......
འབྱུང་བ་རྡོའི་བཅུད་ལེན།
དྷཀྐི་སྙིང་ཏིག་གི་བཀའ་སྲུང་དཔལ་སྲོག་སྒྲུབ་ནག་མོའི་
སྲོག་ལེན་སྤུ་གྲིའི་རྒྱུད་།.......
སྲོག་སྒྲུབ་ནག་མོའི་སྒྲུབ་ཐབས།.….....
སྙིང་ཏིག་གི་བླ་མའི་རྣལ་འབྱོར། ..........
བླ་མའི་རྣལ་འབྱོར་ཕྱི་ནང་གསང་གསུམ།...
ཁྲེགས་ཆོད་ངོ་སྤྲོད་མཐའ་གྲོལ་ཀློང་ཡངས།:
རྩལ་དབང་།...
ཐིག་ལེ་དངས་སྙིགས་འབྱེད་པ་དང་རིགས་རྒྱུད་གཞག་
ཐབས་ལག་ལེན་།......
བར་དོའི་ངོ་སྤྲོད་།.....
བར་དོའི་མཚན་ཉིད་བཤད་པ་དང་
སྐྱེ་གནས་རྣམས་ཀྱི་རྒྱུ་བསྟན་པ། .....
བཏགས་གྲོལ་ཕྲན་དྲུག་གི་ཏི་ཀ…......
...... 40
• • • •
•
52
•......63
.................-69



དཀར་ཆག
..........
•• •
96
• • • •-101
•113
--------135
རྟ་མགྲིན་ཡབ་ཡུམ་གྱི་ལུས་དཀྱིལ།............
ཊཱཀྐིའི་རྐྱང་སྒྲུབ།........
མཁའ་འགྲོ་སྔགས་ཀྱི་ལྡེ་མིག ….........
སྙིང་ཐིག་གི་བདུད་རྩི་ཕྱག་མཆོད།.....
རྟགས་ཡིག་དང་ཚད་ཀྱི་ཡི་གེ…............
ཊཱཀྐི་དྲིལ་སྒྲུབ་གསང་བ་སྙིང་གི་དུམ་བུ།.......
ཊཱཀྐིའི་ལུས་དཀྱིལ་ཆེན་མོ།..........
པདྨ་ལས་འབྲེལ་རྩལ་གྱི་སྐྱེས་རབས་དང་ལུང་བསྟན།............
གཏེར་གྱི་ཁ་བྱང་། ........
མཁའ་འགྲོ་སྙིང་ཏིག་གི་ལག་འགྲིག.…............
ལོ་རྒྱུས་རྒྱལ་བ་གཡུང་གིས་མཛད་པ།..
གཡུང་སྟོན་པས་གསུངས་པའི་ཕྱག་འཚལ། ......
གཡུང་གི་ལོ་རྒྱུས།
འཕོ་བ། ...........................
གཏེར་སྲུང་ལྡང་ལྷའི་སྒྲུབ་ཐབས།...
ཟབ་གསང་མཁའ་འགྲོ་སྙིང་ཐིག་གི་
གསོལ་འདེབས།..
བརྒྱུད་འཛིན་གྱི་སློབ་བུའི་ལུང་བསྟན།... ............................ 169
--138
• 154
•++++++++
5
...................



...........••
......180
...... 188
དཀར་ཆག
མཁའ་འགྲོ་སྙིང་ཐིག་གི་ཆ་རྐྱེན་ལྷ་མོ་ལྔའི་ཚེ་སྒྲུབ།…....….…...….…..…….173
སྤྲུལ་སྐུ་ལེགས་པ་ལུང་བསྟན་པ།
མཁའ་འགྲོ་སྙིང་ཐིག་ལས་སྲོག་སྒྲུབ་
ནག་མོའི་གཏོར་དབང་། .….……….
མཁའ་འགྲོ་ཡང་ཏིག་གི་དབང་བསྐུར་བའི་ལག་ལེན་མཁའ་འགྲོ་
སྙིང་ཐིག་གི་དཀྱིལ་འཁོར་བྲི་ཚུལ།....
མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ། .......
རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་
ཟབ་ལམ་གསལ་བྱེད།......... ....….............
མཁའ་འགྲོ་སྙིང་ཐིག་པར་དུ་སྒྲུབས་ཚུལ་གྱི་དཀར་ཆག་
ཉིན་མོའི་སྣང་བ།.......
ཟབ་ཆོས་མཁའ་འགྲོ་ཡང་ཏིག་གི་པུསྟ་ཀ་པར་དུ་
བསྒྲུབས་ཚུལ་དཀར་ཆག་ཉུང་ངུ་ཨུཏྤལའི་ཕྲེང་བ།...….....….…..298
ཐེམ་བྱང་རིན་ཆེན་ལྗོན་ཤིང་།.…......…..
གཏེར་འབྱུང་རིན་པོ་ཆེའི་ལོ་རྒྱུས།.......
རིན་པོ་ཆེ་དབང་གི་ཕྲེང་བ།…...་
བདག་འཇུག་པདྨ་ཀློང་ཡངས།….......
•...-310
.
:318
....................
...... 389
..................
• • • •• 463



༄༅། །མཁའ་འགྲོའི་གཏུམ་མོ་ཁྱད་པར་ཅན་བཞུགས་སོ༔
ཐམཁནཝ རིགས་ཀྱི་མཁའ་འགྲོ་ལྔ་ལ་ ཕྱག་འཚལ་ལོ༔ བདག་འདྲ་
པདྨ་འབྱུང་གནས་ཀྱིས༔ ཕྱི་མའི་སྐལ་ ལྡན་ རིགས་ཀྱི་བུ༔ བདེ་བ་ལམ་དུ་
འཁྱེར་བ་ལཿ མཁའ་འགྲོ་ལྔ་ཡི་གཏུམ་མོ་བསྟན༔ ལས་ཅན་ཅིག་དང་འཕྲད་
པར་ཤོག༔ ས་མ་ཡ༔ རྒྱ་རྒྱ་རྒྱ༔ དེ་ལ་དང་པོ་ལས་དང་ལྡན་པའི་བུས༔ ཕྱི་ནང་
གི་ བྱ་ བ་ ཐམས་ ཅད་ སྤངས་ ལཿ གནས་དབེན་པར་དགོས་པའི་ཡོ་བྱད་བསགས་ལ་
སྟན་བདེ་བ་ལ་འདུག་སྟེ༔ བྱང་ཆུབ་གཞན་དོན་ཏུ་སེམས་བསྐྱེད་ལ༔ རང་ལུས་རྡོ་
རྗེ་ཕག་མོར་བསྐྱེད༔ ལུས་ གནད་ ཐ་མལ་ཤེས་པ་ཟློག་ཕྱིར་ཙོག་པུར་འདུག་ལ༔ རྐང་པ་
གཉིས་ བསྣོལ༔ ལག་པ་མཉམ་ བཞག་ ལྟེ་ བའི་ འོག་ཏུ་བཅའ་སོར་བཞིར་དེས་བདེ་བ་སྐྱེ༔
རྒལ་ ཚིགས་ དྲང་ པོར་ བསྲངས་ དེས་རླུང་གནས་སུ་ཚུད༔ མགྲིན་ པ་ དགུག་ མི་རྟོག་པ་སྐྱེ
དཔུང་ པ་ ཕྱིར་ བརྒྱངས་དེས་རླུང་གནད་དུ་ཚུད་༔ ལུས་སེམས་བསྒྲིམ་ ལུས་དྲོད་སྐྱེ༔ མིག་ སྣ་
རྩེ་ ལ་ དབབ་རྟོག་པ་མི་འཕྲོ༔ བསྒོམ་ཐག་ གིས་བསྡམ་དེས་ ཤེས་པ་གསལ་ལུས་མི་འཕྱུགས༔ རྩེ་
མོར་ རྩའི་གནད་ནི་རྩ་འདབ་སུམ་བརྒྱ་དྲུག་ཅུ རོའི་གནས་ན་བཅུ་དྲུག༔ དྲན་པ་ན་
སུམ་ཅུ་རྩ་གཉིསཿ སྐྱེད་བྱེད་ན་དྲུག་ཅུ་རྩ་བཞི༔ བདེ་བ་ གསང་གནས་ན་ཉི་ཤུ་རྩ་
བརྒྱད༔ དེ་རྣམས་འཁོར་ལོ་ དཀར་ཁྲབ་སེ་བ་བཞིན་དུ་བསྒོམ༔ དེའི་དབུས་ན་ཡར་
ཀུན་དྷར་མ་སྲོག་ཤིང་ལྟར༔ རྩེ་མོ་སྤྱི་བོའི་རྩ་མདུད་ལ་ཟུག་པཿ རྩ་བ་གསང་
བའི་ནོར་བུ་ལ་ཟུག་པའོ༔ རོ་མ་ གཡས་དང་རྐྱང་མ་གཡོན་གཉིས་འཁོར་ལོ་ལྔ་ལ་
འཁྱུད་ནས་ཀླད་པའི་སྟེང་ན་ཚུར་བྱུང་སྟེ༔ སྨིན་མཚམས་ན་མར་བྱུང་ནས༔ སྣ་
-1-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བུག་གཉིས་ཀྱི་ནང་དུ་ཚུད་པར་བསམ་མོ༔ རྩ་དེ་གཉིས་ཀྱི་མར་སྣ་ལྟེ་འོག་
སོར་བཞི་རུ༔ ཀུན་དྷར་མའི་ནང་དུ་ཚུད་པར་རྡོ་རྗེའི་རྩ་བར་བསམ་མོ༔ རྩ་གསུམ་པོ་
དེ་སྦོམ་ཕྲ་མདའ་སྨྱུག་ཙམ་ལ་ནང་སྟོང་པཿ ཁ་དོག་རྒྱ་སྟག་ལྟར་དམར་ཤད་ཀྱི་ཡོད་པར་
མི་བསྒོམ་ན་སོ་སོར་གནས་བསྒོམ་མོ༔ སྟོང་ ར་ དང༌ ཁྲོལ་ མ་ སྔོན་ དུབསྒོམ་དེས་རྩ་ལམ་སེལ་
དེ་ནས་ལུས་གནད་སྔར་ལྟར་བཅས་ལ༔ རླུང་རོ་དྲག་པོ་ལན་གསུམ་ཕྱིར་ཡུལ་དེ་མ་
བྱས་ན་ནད་དུ་འགྲོའོ༔ དེ་ནས་སྣ་བུག་གཉིས་ནས་རླུང་འཇམ་ལ་རིང་པ་ནང་དུ་དྲངས་
རྡུབ་དྲག་ན་རྩ་བྱེར་ནས་འགྲོ དེ་རྩ་ གཉིས་ན་མར་རྒྱུ་མ་ཕུས་བཏབ་པ་ལྟར་སོང་བས་
གསང་གནས་སུ་དབུ་མའི་ནང་དུ་སོང་བར་བསྒོམ༔ སྟེང་འོག་གི་རླུང་བསྡམ་
དེས་རླུང་རང་གནད་དུ་ཚུད༔ གསང་བའི་ རྩ་མདུད་ དུ་ ཨདམར་ པོ་ རེག་བྱ་ཚ་བ་ཟང་ཁབ་ལྟ་བུ་ཞིག་
བསྒོམ༔ དེ་ལ་རླུང་གིས་བུས་པས་དམར་ལམ་གྱིས་བྱུང་སྟེ་མེ་རེག་བྱ་ཚ་བ་
མར་མེ་ལྟ་བུ་བྱུང་སྟེ་ ལྟེ་བའི་རྩ་མདུད་ནས་པདྨ་ཊཱཀྐི་ཡབ་ ཡུམ་གྱི་སྦྱོར་
མཚམས་ནས་ཧཾ་དཀར་པོ་མགོ་ཐུར་དུ་བསྟན་པ་ལ་ཕོག་པས༔ མེའི་དྲོད་ཀྱིས་
ཧཾ་ཞུ དེས་ཡབ་ཡུམ་བདེ་བ་སྐྱེས་ཏེ་སྦྱོར་བ་བྱས་པས༔ བྱང་སེམས་མར་ཁུ་
ཞུ་བ་ལྟར་འཐིགས་ནས་བྱང་སེམས་མེའི་རྣམ་པས་གསང་བའི་རྩ་མདུད་གང་
བར་བསྒོམ༔ རླུང་ཐུབ་ཐང་དུ་མནན༔ མ་ཐུབ་ན་ཅུང་ཞིག་རྔུབ་ལ་མནན༔
དེས་ཀྱང་མ་ཐུབ་ན་ཕྱེད་ཙམ་བཏང་ལ་ལྷག་མ་བསྡམ་མོ༔ དེ་ནས་མ་ཐུབ་
བཏང་བའི་དུས་སུ་སྣ་བུག་གཉིས་ན་ཕར་ལ་དལ་བར་བཏང་ཞིང་༔ དམིགས་པ་ནི་
ཚ་གྲང་གི་དམིགས་པ་རིག་པས་ཤེས་སོ། །རླུང་ཀུན་ དྷར་ མའི་ ནང་ ན་ ཡར་ ཞུགས་ ཏེ༔ སྤྱི་ བོ་
ཚངས་པའི་བུ་ག་ན་ཡར་སྔོ་སངས་ཀྱིས་སོང་བར་བསམ་མོ༔ དེ་ལྟར་ནུས་ཚད་
བསྒོམས་པས་གསང་གནས་སུ་དྲོད་དང་བདེ་བ་འབར་བསཿ དངས་མ་འཆོར་



མཁའ་འགྲོའི་གཏུམ་མོ་ཁྱད་པར་ཅན།
བར་འདུག་ན་ལྟེ་བ་ནས་གཏུམ་མོ་སྦར་ལ་སྙིང་ཁར་བསྒོམ༔ དེ་ནས་ལྟེ་བར་
བདེ་དྲོད་སྐྱེས་པ་དང་༔ སྙིང་ཁ་ནས་མགྲིན་པར་སྦར་ལ་བསྒོམ༔ དེ་ནས་སྙིང་
ཁར་བདེ་དྲོད་སྐྱེས་པ་དང་༔ མགྲིན་པ་ནས་སྤྱི་བོར་སྦར་ལ་བསྒོམ༔ དེ་ལྟར་
བསྒོམས་པས་རྩ་ཁ་བྱེ༔ རྩ་ཁ་བྱེ་བས་དངས་མ་རྒྱས༔ དངས་མས་བདེ་བ་རྒྱས་
ཏེ་ལུས་ལ་བདེ་བ་མེ་ལྟར་འབར༔ ཐིག་ལེ་ཆུ་ལྟར་འབྲུབ་ནས་འོང་༔ དེས་བདེ་
སྟོང་གི་ཡེ་ཤེས་རྟོགས་པར་འགྱུར་བ་དང་༔ ཐུན་མོང་གི་ཐིག་ལེའི་ཡོན་ཏན་
དཔག་ཏུ་མེད་པ་འབྱུང་ངོ་༔ གཏུམ་མོ་དང་ཕྱག་རྒྱ་མ་སྤེལ་ཞིང་བསྒོམས་ན་ཚེ་
གཅིག་གིས་ལྷག་མེད་རིག་ འཛིན་ གྱི་ ས་ ལ་འཁོད་པར་འགྱུར་ རོ༔ བདག་འདྲ་པདྨ་
འབྱུང་ གནས་ ངས༔ མཁའ་ འགྲོའི་ གཏུམ་མོ་ ཁྱད་འཕགས་འདི༔ ཕྱི་རབས་
རྣལ་འབྱོར་དོན་དུ་བཀོད༔ ལས་ཅན་ཅིག་དང་འཕྲད་པར་ཤོག༔ ས་མ་ཡ༔
རྒྱ་རྒྱ་རྒྱ༔ ཌཱཀྐི་གཏུམ་མོའི་གསང་ཁྲིད་རྫོགས་སོ༔ དགེའོ༔



༄༅། །འབྱུང་བ་རྡོའི་བཅུད་ལེན་བཞུགས་སོ༔
ཝ ག རིགས་ཀྱི་མཁའ་འགྲོ་ལྔ་ལ་ཕྱག་འཚལ་ལོ༔ སློབ་དཔོན་པདྨ་
འབྱུང་ གནས་ དང་ ཇོ་ མོ་ འཚོ་ རྒྱལ་ གཉིས གཞོ་ སྟོད་ ཏི་ སྒྲོའི་ བྲག་ ལ་
བཞུགས་པའི་དུས་སུ༔ ཇོ་མོས་ཞུས་པ༔ སློབ་དཔོན་ཆེན་པོ་ལགས༔ དུས་ཀྱི་
སྙིགས་མ་ལ་ཆོས་བྱེད་པ་རྣམས༔ འཚོ་བས་གཡེངས་ནས༔ དགེ་སྦྱོར་གྱི་བར་
ཆད་དུ་འགྲོ་བར་གདའ་བསཿ འཚོ་བ་ལ་རྩོལ་སྒྲུབ་མི་དགོས་པའི་གདམས་
ངག་ཅིག་ཞུ་དང་བགྱིས་པས༔ སློབ་དཔོན་གྱི་ཞལ་ནས༔ དེ་ཁྱོད་ཀྱིས་ཞུ་བ་
ཤིན་ཏུ་ལེགས་ཀྱི༔ སྤྱིར་ཆོས་གང་སྒྲུབ་ཀྱང་༔ ཁྱད་པར་དུ་མཁའ་འགྲོ་སྙིང་
ཐིག་ཉམས་སུ་ལེན་པའི་མི་ལ༔ བདུད་རྩི་རྡོའི་བཅུད་ལེན་བསྟན་ཏེ༔ འཁོར་
བ་བློས་བཏང་ལ་གདམས་པ་འདི་ལ་ཉམས་ལེན་དུ་བྱའོ༔ འདི་ལ་སྤྱིའི་དོན་
རྣམ་པ་བརྒྱད་དེ༔ དེ་ལ་དང་པོ་རྡོ་བརྟག་པ་དང་གཅིག རྡོ་ཐུ་བ་དང་གཉིས༔
བྱིན་གྱིས་རློབ་པ་དང་གསུམ༔ བཟའ་ ཐབས་དང་བཞི༔ དམ་ཚིག་དང་ལཿ
གེགས་སེལ་དང་དྲུག༔ ཡོན་ཏན་དང་བདུན༔ རྡོ་ཁུངས་བསྟན་པ་དང་བརྒྱད་
དོ༔ དེ་ལ་དང་པོ་རྡོ་བརྟག་པ་ནི༔ རྡོ་རིགས་ལྔ་སྟེ༔ རྡོ་ཤ་ཆེན་དང་ཚིལ་ཆེན་
གཉིས༔ རུས་པ་ཅན་དང་༔ མཁྲིས་པ་ཅན་གཉིསཿ ཤི་ཤ་ཅན་དང་ལྔའོ་དེ་ལ་
ཤ་ཆེན་ནི༔ མདོག་གང་ཡང་རུང་བ་ལ་སོ་མི་རྩེ་ཞིང་སྙི་བའོ༔ ཚིལ་ཆེན་ནི་
དཀར་ལ་ སྙི་བའོ༔ རུས་པ་ཅན་ནི་དཀར་སྒོང་དང་མེ་རྡོ་ལྟ་བུའོ༔ མཁྲིས་པ་
ཅན་ནི་གཡའ་མ་དང་ལྗང་གུ་སྣང་བའོ༔ ཤི་ཤ་ཅན་ནི་རྡོ་ཕལ་པ་རྣམས་སོ༔



འབྱུང་བ་རྡོའི་བཅུད་ལེན།
བརྟེན་པ་ནི་ཤ་ཚིལ་གཉིས་བརྟེན་པའོ༔ གཞན་སྤང་བྱའོ༔ དེ་ནས་རྡོ་ཐུ་བ་ནི༔
སྐྱབས་འགྲོ་དང་སེམས་བསྐྱེད་བྱས་ལ༔ རང་རྟ་མགྲིན་དུ་བསྒོམ༔ སོར་མོ་ལྔ་
མཁའ་འགྲོ་ལྔར་བསྒོམ༔ སྣོད་བཅུད་ལྷ་དང་གཞལ་ཡས་ཁང་དུ་བསྐྱེད༔ རྡོ་
བདུད་རྩིར་བསམ་ལ་སྔགས་འདི་བཟླས་ལ་བཏུའོ༔ ཨོ་ཏྲིག་ཡེར་ཏྲིག་ཡེར་སྭཱ་
ཞེས་བཟླས་ལ་རྐོ་ཞིང་མདུན་དུ་བསགས༔ དེ་ལ་སངས་རྒྱས་དང་བོ་དྷི་ས་
ཏཱ་བླ་མ་ཡི་དམ་ཌཱཀྐི་དཔའ་བོ་ཐམས་ཅད་བསྟིམས་ལཿ མཆན་ཁུང་གི་སྐྱེ་བུར་
བླུག་གོ༔ དེ་ནི་རྡོ་ཐུ་བའི་ཐབས་སོ༔ དེ་ནས་རྡོ་བཟའ་ཐབས་ལ་བཞི་ལས༔
ཁྲོལ་བུར་ཟ་ན་དེ་ཁ་ལྟར་བཟའོ༔ ཟ་འདྲེན་དུ་བྱེད་ན་ཡང་དེ་བཞིན་དུ་བྱའོ༔
འགམ་ཕྱེར་བྱེད་ན་ཡང་སྐྱོ་ཚ་དང་སྤགས་སོ༔ སྐྱོ་ཚ་བྱས་ཀྱང་ཆོག༔ སྔོ་དང་
བསྲེས་ནས་ཚོད་མ་བྱས་ཀྱང་ཆོག་གོ༔ སྡོར་ནི་གང་ཡང་བཏབ་པས་ཆོག་གོ
ཚ་ཡོད་ན་བཏབ༔ མེད་ན་རྡོ་རང་ལ་བྲོ་ཡིན་ཡོད་དོ༔ དེ་ནས་བྱིན་གྱིས་རློབ་པ་
ནི༔ ཤ་ལྔ་བདུད་རྩི་ལྔར་བྱིན་གྱིས་བརླབས་ལ༔ ཨོ་མུ་ལེ་མུ་ལེ་མ་ཧཱ་མུ་ལེ་སྭཱ་
ཧཱུ ཞེས་པའམ༔ ཨོ་གོར་ཆུན་གོར་ཆུན་སྭཱ་ཧཱ༔ ཞེས་བཟླས་ལ༔ རང་བསྐྱེད་
རྫོགས་དང་ལྡན་པས་བཟའོ༔ འདིའི་དམ་ཚིག་ལ་བྱིན་གྱིས་མ་བརླབས་པ་
དང་༔ ལྷ་མ་བསྒོམས་པར་མི་བཟའ་བ་དང་༔ ཕུད་ཕྱིར་མི་གཏོར་བདག་ལ་
མཆོད་པ་དང་༔ ཕུད་ལྷག་ཕྱིར་མི་ཕོ་བ་དང་༔ མི་ལ་གསང་ཞིང་ཉམས་ལ་
འཛེམ་པ་དང་༔ གཙང་སྦྲ་ལ་གནས་པར་བྱ་བ་དང་༔ གཞན་གྱི་བསྙེན་བཀུར་
གྱི་ཕུད་གཞན་ལ་མི་བྱིན་པ་དང་ གསོག་འཇོག་མི་བྱ་བར་ཚོགས་སུ་བཏང་
བ་དང༔ ཐིག་ལེ་ཉམས་སུ་མི་གཞུག་པ་དང་༔ ཟས་ལ་མར་ནག་སྲུང་བ་དང་༔
བྱིན་གྱིས་རློབ་ཅིང་སྔགས་འདྲེན་པའི་དུས་སུ་ངག་བཅད་པའོ༔ དམ་ཚིག་དེ་ཚོ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བསྲུང་ངོ་༔ དེ་ནས་གེགས་སེལ་ལ༔ དང་པོ་འདི་ཉམས་སུ་ལེན་པའི་དུས་སུ
ཚེ་འདི་བློས་བཏང་སྙིང་པོ་ཆེ་བར་འོག་ཏུ་འཇུག་དགོས༔ དེ་ལྟར་བྱས་ནས་རྡོ་
ཟོས་པས་རྡོའི་གེགས་མི་འོང་བ་དང་༔ ཟ་སྙིང་མི་འདོད་པ་དང་དཀའ་ཐུབ་ཀྱི་
དམ་བཅའ་གཏོང་སྙིང་འདོད་པ་བྱུང་ན༔ གེགས་ཡིན་ཏེ་བདུད་ཀྱི་བར་ཆད་དུ་
ཤེས་པར་བྱས་ལ༔ ཤི་རུང་གསོན་རུང་རྟོགས་རུང་འཁྱགས་རུང་ འདི་མགོ་
ཐོན་པར་མི་བྱ་རེ་སྙམ་དུ་བློ་ཤེད་བསྐྱེད་དོ༔ རྡོ་ཉིད་ཀྱི་གེགས་སེལ་བ་ལ
དང་པོ་མར་མཐེ་བོང་ཙམ་རེ་རྡོ་ཟ་བའི་སྔ་ཕྱིར་བཏང་༔ དེས་གེགས་མི་འོང་
གལ་ཏེ་བྱུང་ནས་མ་སེལ་ན༔ ཆུ་བསྐོལ་ལ་མར་བཏབ་ལ་བཏུང་༔ དེས་སེལ་
ངེས་སོ༔ ཕྱིས་ལམ་བྱང་ནས་མར་མི་དགོས་སོ༔ མར་ནག་མིན་པ་ཟས་ལ་སྲུང་
མཚམས་མེད་དོ༔ སྐྱུགས་ན་རྩ་ཁ་འཛིན་པའི་ཆུ་གྲོན༔ འབྱམས་ན་སྐྱོ་ཚ་བྱ༔
རླུང་ལ་རླུང་སྨན་དྲག་ཏུ་བསྟེན་པས་གེགས་སེལ་ལོ༔ འདིའི་ཡོན་ཏན་ལ༔ རྡོ་
འདི་ཟ་བའི་དུས་སུ་རིམ་གྱིས་སྐྱེད་འབྲི་མི་དགོས༔ ཡོག་ཚད་ཟོས་པས་ཆོག༔
ལྟོ་གོས་དང་ཟས་ཀྱི་རྩོལ་བ་ཆད༔ ཞག་བདུན་བརྒྱད་ན་ལུས་ཀྱི་ཤ་འབྲི་ཞིང་
དྲི་ཆུང་ཆགསཿ བཅུ་ལྷག་ནས་ཤེད་ཆེན་པོ་སྐྱེ༔ ཤ་སྐྱེ་དྲག་པ་འབུད༔ དཀར་
ལ་དངས་ཤིང་སྣུམ་པ་འོང་༔ ཟས་ཀྱི་ཞེན་པ་ལྡོག ཤེས་པ་དངས་དབང་པོ་
གསལ༔ རིག་པ་དངས་དགེ་སྦྱོར་ལ་བོགས་ཐོན༔ གདམས་ངག་ལ་ངེས་ཤེས་
སྐྱེད༔ རྡོ་ལ་རོ་མཆོག་ཐོན༔ བཅུད་ལེན་འབྱོངས་པས་གྱེན་ལ་ཕྱིན་ཡང་ངལ་
བ་མི་ཡོང་༔ ལུས་ཡང་ཞིང་མགྱོགས༔ ལུས་ལ་སྲོག་ཆགས་མི་འབྱུང་༔ ལུས་
ཤིང་བལ་ལྟར་དཀར་ལ་འཇམ་ཞིང་ཡང་༔ དྲོད་མེ་ལྟར་དུ་འབར་བ་ཡོང་༔ བླ་
མ་དང་སངས་རྒྱས་བོ་དྷི་ས་ཏྭ་ཐམས་ཅད་ཀྱིས་བྱིན་གྱིས་རློབས༔ དཔའ་བོ་



འབྱུང་བ་རྡོའི་བཅུད་ལེན།
ཊཱཀྐི་སྤྲིན་བཞིན་འདུ༔ ཆོས་སྐྱོང་དང་ལྷ་སྲིན་ཐམས་ཅད་བྲན་དུ་འགྱུར༔ ཟས་
ནོར་ལོངས་སྤྱོད་ལྷ་འདྲེ་མི་གསུམ་དབང་དུ་འདུ༔ རིག་པ་དངས་ནས་མངོན་
ཤེས་དང་འོད་གསལ་གྱི་ཉམས་སྐྱེ༔ དགེ་སྦྱོར་ལ་བརྟན་པ་མྱུར་དུ་ཐོབ་ཡོང་༔
སེར་སྣ་དང་ཆགས་པའི་དྲི་མ་ཐམས་ཅད་འདག༔ ཕྱི་མ་མུ་གེའི་བསྐལ་པ་ནས་
ཐར་ནས་ལོངས་སྤྱོད་དང་ལྡན་པར་སྐྱེ༔ དེ་ལ་སོགས་པའི་ཡོན་ཏན་དཔག་ཏུ་
མེད་པ་འབྱུང་ངོ་༔ ཡོན་ཏན་བསྟན་པའོ༔ ད་རྡོའི་དམིགས་བསྟན་པ་ནི༔ སྤ་གྲོ་
སྟག་ཚང་སེང་གེ་ཕུག་ན་ཡོད༔ དཔལ་ཆུ་བོ་རིའི་ནུབ་དང་བྱང་དང་ལུང་ལག་
གསུམ་ན་ཡོད༔ ཕག་མོ་གྲུའི་སྟོད་ན་ཡོད༔ སྒོམ་པོ་ན་སྐོར་ལེ་སྐོར་ལར་ཡོད༔
རག་ཤ་པོ་བྲག་ཐོ་ཕྱི་ན་ཡོད༔ ཡར་གྱེར་གྱི་རྫའི་གསལ་དེ་ཡང་ཡིན༔ ཏེ་སྒྲོ་
བྲག་དཀར་གྱི་སྟོད་ན་ཡོད༔ ལྷ་གཉན་བྲག་ཕུག་གི་ཕ་ཟད་ཕྱིན་པ་ན་ཡོད༔
འདམ་དཀར་པོ་བྱ་བ་ན་རྡོ་ཚིལ་བུ་ཡོད༔ ལྷོ་བྲག་མཁར་ཆུ་ན་ཅོ་ལེ་ཡོད༔
འཕྲང་ཕོའི་གླེའུ་ཐང་ན་ཤ་ཆེན་ཡོད༔ ཡར་ལུང་བྱར་ཕྱི་ནའང་ཡོད༔ གཡོར་
ངོས་ཀྱི་དཀར་རྩི་སོས་ཕེབ་པ་དེ་ཡང་ཡིན༔ བྱར་སྤྱད་ཀྱི་ལྷ་རིའི་རྒྱབ་ན་ཡོད༔
བཟད་ཀྱི་བྱེ་མ་ལུང་ན་ཡོད༔ མཚོ་རྒྱལ་རྣལ་འབྱོར་པ༔ འཁོར་བ་བློས་བཏང་
ནས་སྒྲུབ་པ་བྱེད་པ་བྱུང་ན༔ ལྟོའི་གཡེང་བ་དང་བྲལ་ལོ་གསུང་༔ རྡོའི་བཅུད་
ལེན་གང་བས་ཀྱང་འདི་ཁྱད་དུ་འཕགསཿ འདི་རྡོའི་སྙིང་པོ་ཡིན་གསུངས༔
བདུད་རྩི་རྡོའི་བཅུད་ལེན་གྱི་གདམས་པ༔ ཀུ་སུ་ལིའི་ཆ་རྐྱེན༔ ཀུན་ལས་ཁྱད་
པར་དུ་འཕགས་པ་རྫོགས་སོ༔ ལས་ཅན་ཅིག་དང་འཕྲད་པར་ཤོག༔ ས་མ་ཡ༔
སྨི རྒྱ་ རྒྱ་རྒྱ༔ པདྨ་ལས་ འབྲེལ་རྩལ་ གྱིསཿ གཏེར་ གནས་ ཁྲ་མོ་བྲག་ནས་
གདན་དྲངས་པའོ༔ ༔



༄༅། །དྷཱཀྐི་སྙིང་ཏིག་གི་བཀའ་སྲུང་དཔལ་སྲོག་སྒྲུབ་ནག་མོའི་
སྲོག་ལེན་སྤུ་གྲིའི་རྒྱུད་བཞུགས༔
རྒྱ་གར་སྐད་དུ༔ བྷུདྡྷ་རུ་དྷཱཀྐི་ནི༔ མཱ་ར་ཡ་ཏན་ཏྲ་ན་མཿ བོད་སྐད་དུ༔ མུ་
སྟེགས་སྲོག་སྒྲུབ་ནག་མོའི་རྒྱུད་ཅེས་བྱ་བ་སྲོག་ལེན་སྤུ་གྲི་ནག་མོ་ལ་ཕྱག་
འཚལ་ལོ༔ འདི་སྐད་བདག་གིས་ཐོས་པའི་དུས་གཅིག་ན༔ དུར་ཁྲོད་དྷམ་ར་
མི་ཞེས་བྱ་བ༔ ཉིན་མོ་དུད་པས་གནམ་ས་འཁྲིགས༔ མཚན་མོ་མེ་དང་རླུང་
འཚུབས་སུ་འབར་བའི་གནས་ན༔ མུ་ཏིག་གི་ལྷ་མོ་ཀུན་ཏུ་གསོད་ཅེས་བྱ་བ་
ཡོད་དོ༔ ཟས་སུ་ཤ་ཟ༔ སྐོམ་དུ་ཁྲག་འཐུང་༔ ཉིན་རེ་བཞིན་མི་བདུན་བདུན་
གསོད་པ་ཞིག་ཡོད་དེ༔ མི་གསོད་པ་རྣམས་སེ་གོལ་གྱིས་མདུན་དུ་འབྱུང་བ་
ཡོད་དེ༔ དེར་འཁོར་ཤ་ཟ་དྷཱཀྐི་མ་རྣམས་ཀྱིས་འདི་ལྟ་བུའི་རྫུ་འཕྲུལ་ཅིའི་རྒྱུ་
ལས་བྱུང་༔ འདི་ལྟ་བུའི་ནུས་པ་བདག་ཅག་དང་ཕྱི་རབས་ཀྱི་དོན་དུ་གནང་དུ་
གསོལ༔ ཅེས་སོ༔ ཤན་པ་སྲོག་སྒྲུབ་ནག་མོའི་རྒྱུད་ལསཿ གླེང་གཞིའི་ལེའུ་སྟེ་
དང་པོའོ༔
དེ་ནས་གསོད་བྱེད་ལྷ་མོས་བཀའ་སྩལ་པ༔ ཉོན་ཅིག་འདུས་པའི་འཁོར་
རྣམས་ཀུན༔ ང་ཡི་རྫུ་འཕྲུལ་ནུས་མཐུ་ནི༔ འགྲོ་བ་མི་ཡི་སྲོག་གི་སྙིང་༔ སྔོན་
དུ་ངེས་པར་བཟླས་པས་བྱུང་༔ ཞེས་གསུངས་སོ༔ ཡང་ཞུས་པ༔ ཨེ་མ་ལྷ་མོ་
གསོད་ བྱེད་ མ༔ ངེས་ པར་ གསོད་ པར་ བྱེད་ པའི་ ལས༔ བདག་ ལ་ ལྷ་མོས་
བཀའ་ སྩོལ་ ཅིག༔ ཅེས་ཞུས་པས༔ བཀའ་ སྩལ་ པ༔ ཉོན་ཅིག་ འདུས་ པའི་
-8 -



དྷཱཀྐི་སྙིང་ཏིག་གི་བཀའ་སྲུང་དཔལ་སྲོག་སྒྲུབ་ནག་མོའི་སྲོག་ལེན་སྤུ་གྲིའི་རྒྱུད།
འཁོར་རྣམས་ཀུན༔ དགྲ་བོ་ངེས་པར་གསོད་འདོད་ན༔ མཚན་མ་ལྟ་བུའི་བྲག་
ཕུག་གམ༔ བྱང་ལྟ་སྲིན་པོའི་གདོང་འདྲ་འམ༔ མོན་ནག་ཁྲོས་འདྲའི་དུར་ཁྲོད་
དམ༔ ཤིན་ཏུ་དབེན་པའི་གནས་ཉིད་དུ༔ ཁྲོས་པའི་སེམས་ཀྱིས་བསྒྲུབ་པར་
བྱ༔ ཞེས་གསུངས་སོ༔ གནས་བསྟན་པའི་ལེའུ་སྟེ་གཉིས་པའོ༔ དེ་ནས་འཁོར་
གྱིས་ཡང་ཞུས་པ༔ དེ་འདྲའི་གནས་སུ་ཇི་ལྟར་བསྒྲུབ༔ སྒྲུབ་པའི་ཐབས་དག་
བསྟན་དུ་གསོལ༔ ཅེས་ཞུས་པསཿ གསོད་བྱེད་ལྷ་མོས་བཀའ་སྩལ་པ༔ ཉོན་
ཅིག་འདུས་པའི་འཁོར་རྣམས་ཀུན༔ དེ་ལྟ་བུ་ཡི་གནས་དེ་རུ༔ དཀྱིལ་འཁོར་
མདའ་གང་ངམ་ཁྲུ་གང་ལཿ སྒོ་བཞི་དབུས་སུ་གྲུ་གསུམ་བྲི༔ དེའི་ཕྱིར་ཐོད་
ཕྲེང་མུ་ཁྱུད་བྲི༔ སྒོ་ཕྱིར་རྟ་བབས་མེ་རི་འོ༔ དེ་ལྟ་བུ་ལ་བརྟེན་ནས་བསྒྲུབ༔
ཅེས་གསུངས་སོ༔ གསོད་བྱེད་སྲོག་སྒྲུབ་ནག་མོའི་རྒྱུད་ལས་དཀྱིལ་འཁོར་
བསྟན་པའི་ལེའུ་སྟེ་གསུམ་པའོ༔ འཁོར་གྱི་ཚོགས་ཀྱིས་ཡང་ཞུས་པ༔ དེ་ལ་
བརྟེན་ནས་ཇི་ལྟར་བསྒྲུབ༔ གསོད་བྱེད་ལྷ་མོས་བཀའ་སྩལ་པ༔ དེ་ལྟར་བྲིས་
པའི་དལ་སྟེངས་སུ༔ ཐོད་པ་བཅུད་ལས་གྲུབ་སྣོད་དག ཤ་ཁྲག་གཏོར་ཆེན་
མཐེབ་ སྐྱུས་བསྐོར༔ རྐང་ གསུམ་ དག་ གི་ སྟེང་དུ་བཞག དེ་ལྟར་ རྫས་ལ་
བརྟེན་ནས་བསྒྲུབ༔ ཅེས་བཀའ་སྩལ་ཏོ གསོད་བྱེད་ལྷ་མོའི་རྒྱུད་ལས་རྫས་
བསྟན་པའི་ལེའུ་སྟེ་བཞི་པའོ༔ འཁོར་གྱི་ཚོགས་ཀྱིས་ཡང་ཞུས་པ༔ རྫས་ལ་
བརྟེན་ནས་ཇི་ལྟར་བསྒྲུབ༔ གསོད་བྱེད་ལྷ་མོས་བཀའ་སྩལ་པ༔ ཉོན་ཅིག་
འདུས་པའི་འཁོར་རྣམས་ཀུན༔ དེ་ལྟར་རྫས་རྣམས་བཤམས་པ་དང་༔ གྲོ་ག་
ཤིང་ཤུན་རས་དག་ལ༔ རང་གི་དྲི་རླངས་མ་སོང་བར༔ དགྲ་དེའི་བླ་དེ་གང་
ཡིན་ གྱི༔ མིང་ རུས་ ཁྲག་ གིས་ ལིང་ གར་ བྲི༔ དཔྲལ་ བར་ དུ་དང་སྙིང་ ཁར་ སའུ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
འདོམས་དག་ཏུ་ཁིའུ༔ རུས་དང་མིང་དང་བླ་དགས་བྲི༔ དུར་ཁྲོད་ཤིང་བུའི་རྩེ་
ལ་ཤ་ཤིང་བསྐྱོན༔ བྷ་ལིང་དེ་ཡི་སྟེང་དུ་གཟུག༔ དེ་ལྟར་བྱས་ལ་བསྒྲུབ་པར་བྱ༔
ཞེས་བཀའ་སྩལ་ཏོ༔ སྲོག་སྒྲུབ་ནག་མོའི་རྒྱུད་ལས༔ ལིང་ག་བསྟན་པའི་ལེའུ་
སྟེ་ལྔ་པའོ༔ དེ་ནས་འཁོར་གྱིས་ཡང་ཞུས་པ༔ དེ་ལ་ཏིང་འཛིན་སྔགས་གང་
ལགསཿ གསོད་བྱེད་ལྷ་མོས་བཀའ་སྩལ་པ༔ ཉོན་ཅིག་ འདུས་ པའི་ འཁོར་
རྣམས་ཀུན༔ ཏིང་འཛིན་སྔགས་རྣམས་བསྟན་པར་བྱ༔ རང་ཉིད་ཡི་དམ་གང་
ཡིན་བསྐྱེད༔ གསོད་བྱེད་ལྷ་མོ་ནག་མོ་ཡིསཿ ཐོགས་པ་མེད་པར་དགྲ་བསད་
བསམ༔ ཉུང་དཀར་ཉུང་ནག་སྐྱེ་ཤང་དུག༔ ཐུན་གྱིས་བྲབ་ཅིང་སྔགས་འདི་
བཟླ༔ ཨོ་ཁྱི་ཁ་ལེ་ནག་མོས་སོད༔ སྲོག་མ་ཏི་སོད༔ སྙིང་ཁ་ཁ་བཾ༔ ཡ་ཡ་སོད༔
ཙ་བམ་བི་རུ་མུ་སོད༔ གྷ་ཡ་སོད༔ ནིར་ཡ་སོད༔ རཀྵ་ཙིཏྟ་ཆེ་གེ་མོའི་སྲོག་ལ་
ཆད༔ རཀྵ་ཙིཏྟ་ཆེ་གེ་མོའི་སྲོག་ལ་རྦད༔ སྔགས་འབྲུ་བཞི་བཅུ་ཐམ་པ་ཡོད༔
ན་ རོ་ བཅུ་ གཅིག་ ཡོད ཀླད་ཀོར་ གསུམ་ ཡོད༔ གི་ གུ་ བདུན་ ཡོད ཡ་ཏ་
གཉིས་ཡོད༔ ར་ཏ་གསུམ་ཡོད༔ ཞབས་ཀྱུ་གཉིས་ཡོད༔ དག་ཡིག་ཡོད༔ དག་
ཡིག་ཡིན༔ ཅེས་པའི་དྲག་སྔགས་བཞི་བཅུ་པོ་དེ་བཟླས་པས༔ སྤུ་གྲིའི་སོ་དང་
སྤུ་སྤྲད་འདྲ༔ རྩྭ་སྐམ་མེ་ལྕེ་འཕྲད་པ་འདྲ༔ ཞག་བདུན་བཟླས་པས་དགྲ་བོ་ནི༔
སྐད་ཅིག་ཁྲག་སྐྱུགས་འཆི་བར་ངེས༔ ཞེས་གསུངས་སོ༔ ཏིང་ངེ་འཛིན་དང་
སྔགས་ཐུན་བསྟན་པའི་ལེའུ་སྟེ་དྲུག་པའོ༔ དེ་ནས་འཁོར་གྱིས་ཡང་ཞུས་པ༔
དེ་ལ་འགྲུབ་རྟགས་ཇི་ལྟར་ཡོད༔ གསོད་བྱེད་ལྷ་མོས་བཀའ་སྩལ་པ༔ དེ་ལྟར་
བསྒྲུབས་པས་རྟགས་འབྱུང་བ༔ སྲིང་མོ་ཆུང་མ་མ་སྲུ་དང་ ཚ་མོ་བྲན་མོ་ཐོག་
འཚེད་དང་༔ འོད་དང་རླུང་གི་འཚུབས་མ་འོང་༔ རྦད་པའི་རྟགས་དགྲ་ལ་འདི་
- 10 -



དྷཱཀྐི་སྙིང་ཏིག་གི་བཀའ་སྲུང་དཔལ་སྲོག་སྒྲུབ་ནག་མོའི་སྲོག་ལེན་སྤུ་གྲིའི་རྒྱུད།
ལྟར་འབྱུང་༔ ང་སྔགས་པ་འདིས་བཏང་ཟེར་བ་དང་༔ མིང་ནས་འབོད་དང་
ཉལ་མི་སྟེར༔ སྐྲ་ནས་འཐེན་དང་དུ་བ་དང་༔ འོད་དང་འཚུབས་མས་ཁྱིམ་གང་
དང་༔ དེ་ནས་བུད་མེད་གཅེར་བུ་ལཿ ཁྲག་དང་ཐལ་བས་ལུས་བྱུགས་ནས༔
མཚན་མ་བསྒྲད་ཅིང་མཆེ་བ་གཉེརཿ གྲི་ཐོགས་གསོད་ལ་ཁད་པ་འབྱུང་༔ དེ་
ལྟར་དགྲ་ལ་འབྱུང་བར་འགྱུར༔ ཞེས་བཀའ་སྩལ་ཏོ༔ ཤན་པ་སྲོག་སྒྲུབ་ནག་
མོའི་རྒྱུད་ལསཿ རྟགས་ཀྱི་ལེའུ་སྟེ་བདུན་པའོ༔ དེ་ནས་འཁོར་གྱིས་ཡང་ཞུས་
པ༔ ཆོ་འཕྲུལ་ཆེ་དང་རྡུགས་པ་ན༔ དེ་ལ་གནད་འབེབས་ཇི་ལྟར་བྱ༔ གསོད་
བྱེད་ལྷ་མོས་བཀའ་སྩལ་པ༔ འཁུ་ན་བྱ་སེར་ཚིལ་བུ་བསྲེག༔ ཡི་དམ་ལྷ་ཡི་
གདིང་ ཡང་ བསྐྱེད༔ རྡུགས་ ཏེ་ གོང་ མས་ རྟགས་ མེད་ ན༔ ཞག་ བདུན་ ཆད་
སྔགས་འདི་བཟླ་འོ༔ མ་མ་རཀྵ་རཀྵ་མ་གཟིར་ནན༔ ཁམ་ཁུག་དྲོངས་ཆེ་གེ་
མོའི་ཙིཏྟ་ལ་རྦད་སོད་ཡཿ དེ་ལ་རྟགས་མེད་མི་སྲིད་དོ༔ དཀའ་ན་ཡིག་འབྲུའི་
སྒྲོམས་སུ་གཞུག དེ་བཟླས་གྲུབ་རྟགས་རང་ལ་རང་རྨུག་འདོད༔ རྡོ་རྒྱགས་
མཚན་མ་སྟོན་པ་འབྱུང་༔ དེ་ནས་འོག་མ་བསྔགས་པར་བྱ༔ ཞེས་སོ༔ གནད་
འབེབས་ཆད་པའི་ལེའུ་སྟེ་བརྒྱད་པའོ༔ འཁོར་གྱི་ཚོགས་ཀྱིས་ཡང་ཞུས་པ༔
རྟགས་རྫོགས་ལས་མཐའ་ཇི་ལྟར་བྱ༔ ཞེས་ཞུས་པསཿ གསོད་བྱེད་ལྷ་མོས་
བཀའ་སྩལ་པ༔ རྟགས་རྫོགས་གཏོར་མ་དགྲ་ལ་འཕངས༔ ལིང་ག་རྩུབ་ཤིང་
མེ་ལ་བསྲེག༔ ཐལ་བ་ལིང་ག་མནན་པར་བྱ༔ དེ་ལྟར་ལས་མཇུག་རྫོགས་
བྱས་ན༔ ཚངས་ པའི་ ཚེ་ དང་ ལྡན་ན་ཡང་ ༔ ཉི་ཤུ་ གཅིག་ གི་ཁོངས་སུ་ནི༔
འགུམ་པར་འགྱུར་བར་ཐེ་ཚོམ་མེད༔ ཅེས་བཀའ་སྩལ་ཏོ༔ ལས་མཇུག་འཕང་
སྲེག་མནན་པའི་ལེའུ་སྟེ་དགུ་པའོ༔ འཁོར་གྱི་ཚོགས་ཀྱིས་ཡང་ཞུས་པ༔ འདི་
-11-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལྟར་ཟབ་མོའི་སྲོག་སྒྲུབ་འདི༔ སྦ་འམ་ཀུན་ལ་སྤེལ་བར་བྱ༔ ཞེས་ཞུས་པས༔
གསོད་བྱེད་ལྷ་མོས་བཀའ་སྩལ་པ༔ ཀུན་ལ་སྤེལ་ན་འཇིག་རྟེན་ཕུང་༔ དེ་བས་
འདི་ཉིད་སྦ་བར་བྱ༔ རྡོ་རྗེ་གདན་གྱི་བྱང་ཤར་དུ༔ དབང་ཕྱུག་རྟེན་གྱི་ནུབ་ཏུ་
སྦོས༔ ཞེས་བཀའ་སྩལ་ཏོ གཉེར་གཏད་པའི་ལེའུ་སྟེ་བཅུ་པའོ༔ དེ་སྐད་ཅེས་
བཀའ་སྩལ་པསཿ མི་བསྲུན་ཤ་ཟའི་འཁོར་འབུམ་ཕྲག་བསམ་གྱིས་མི་ཁྱབ་པ་
ཐམས་ཅད་ཐལ་མོ་སྦྱར་ཏེ་རྗེས་སུ་ཡི་རངས་ཏེ༔ ལྷ་མོས་གསུངས་པ་ལ་མངོན་
པར་བསྟོད་དོ༔ རྗེས་སུ་ཡི་རངས་བའི་ལེའུ་སྟེ་བཅུ་གཅིག་པའོ༔ གསོད་བྱེད་
ལྷ་མོའི་སྲོག་སྒྲུབ་ནག་མོའི་རྒྱུད་ཅེས་བྱ་བ་རྫོགས་སོ༔ ཟབ་རྒྱ༔ གཏེར་རྒྱ༔
གསང་རྒྱ༔ ས་མ་ཡ༔ རྒྱ་རྒྱ་རྒྱ༔ ༔
- 12 -



༄༅། །སྲོག་སྒྲུབ་ནག་མོའི་སྒྲུབ་ཐབས་བཞུགས་སོ༔
ལྷ་མོ་གསོད་བྱེད་མ་ལ་ཕྱག་འཚལ་ལོ༔ གསོད་བྱེད་སྲོག་སྒྲུབ་ནག་མོ་
བསྒྲུབ་པར་འདོད་པས༔ དང་པོ་གནས་ནི༔ བུད་མེད་ཀྱི་མཚན་མ་འདྲ་བའི་
བྲག་ཕུག་གམ༔ བྲག་སྲིན་པོ་ཁྲོས་པ་ལྟ་བུའམ༔ ནགས་མོན་མོ་ཁྲོས་པ་ལྟ་
བུའི་གསེབ་བམཿ ཤིང་རྐང་གཅིག་གི་རྩ་བའམ༔ དུར་ཁྲོད་དུ༔ སྟེགས་བུ་
ཁྲུ་ གང་པའམ༔ མདའ་གང་བ་ལ་ཆག་ཆག་ལེགས་པར་བཏབ་སྟེ༔ དེའི་
དབུས་སུ་གྲུ་གསུམ་ནག་པོ་ལཿ མུ་ཁྱུད་དམར་པོ༔ དེའི་ཕྱི་རིམ་རྩིབས་བཞི་
ཡང་མཐིང་ནག༔ དེའི་ཕྱི་རིམ་ཐོད་ཕྲེང་དང་རྡོ་རྗེའི་ར་བ་བྲི༔ དེའི་ཕྱི་རིམ་
མུ་ཁྱུད་གཅིག་བསྐོར༔ སྒོ་དང་རྟ་བབས་གཞན་དག་མཐུན༔ ཕྱི་རིམ་མེ་རིའི་
ཕྲེང་བ་བྲི༔ དེའི་སྟེང་དུ་ཁམ་སའི་མི་གཟུགས་ཁྲུ་གང་བ་ཞིག་གན་རྐྱལ་དུ་
བཞག་ལ་དེའི་སྟེང་དུ་ཐོད་ཕོར་ཞིག་གི་ནང་དུ༔ གཏོར་མ་ཞིག་ལ་མཐེབ་སྐྱུ་
བདུན་གྱིས་བསྐོར་ལ ཤ་ཁྲག་གི་རྒྱན་བཏགས་ལ་བཞག བླ་མ་ཡི་དམ་
ལ་གཏོར་མ་ཕུལ་ལ་གསོལ་བ་གདབ༔ དེའི་གཏོར་མ་ལོགས་སུ་བྱེད་པ་
ཡིན༔ ཡུལ་ བདག་ འབྱུང་པོ་ལ་ གཏོར་མ་སྦྱིན་ལཿ བཀའ་བསྒོ་བྱ༔ བར་
ཆད་མ་བྱེད་ཅེས་བྱའོ༔ དེ་ནས་ལིངྒ་བྲི་བ་ནི༔ དགྲ་ གང་ཡིན་དེའི་བླ་ཁྲག་གིས་
ཡང་ན་གྲི་ཁྲག་གིས་བྲི༔ དཔྲལ་བར་རུས༔ སྙིང་ཁར་མིང་༔ འདོམས་སུ་བརླ་དག་
བྲི༔ ཐ་མ་སྔགས་ཀྱིས་བསྐོར༔ དེ་ཤིང་བུའི་རྩེ་ལ་བཙུག་ལ་གཏོར་མ་ལ་
གཟུག་གོ༔ རྩིབས་བཞི་ལ་མ་མོ་ནག་མོས་དགྲ་དབང་མེད་དུ་བཀུག་ནས་
- 13 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གསོད་པར་བསམ༔ རང་ཡི་དམ་དུ་བསྐྱེད་ལ༔ སྔགས་འདི་དྲག་པོར་བཟླས་
སོ༔ ཨོ་ཁྱི་ཁ་ལེ་ནག་མོས་སོད༔ སྲོག་མ་སྲི་སོད༔ སྙིང་ཁ་ཁ་བཾ༔ ཡ་ ཡ་
སོད༔ ཙ་བ་བི་རི་མུ་སོད༔ གྷ་ཡ་སོད༔ ཎི་ཡ་སོད༔ རག་མོ་ཆེ་གེ་མོའི་སྲོག་ལ་ཙིཏྟ་
ཆད༔ རག་ མོ་ ཙིཏྟ་ཆེ་གེ་མོའི་སྲོག་ལ་ཆུད༔ ཅེས་ཐུན་ གྱིས་ བྲབ་ཅིང་བཟླས་ པས༔
རྟགས་སུ༔ རེས་བུད་མེད་ཆོ་ངེས་འདེབས་པ་དང་༔ མ་སྲིང་དང་ཆུང་མ་ལ་
སོགས་པ་རྒྱུད་ནས་བཤད་པ་བཞིན་དུ་ཡོང་ངོ་༔ རང་ལ་ཆོ་འཕྲུལ་ཤིན་ཏུ་ཆེ་
ན་བྱ་ངང་སེར་གྱི་ཚིལ་བུ་བསྲེག་གོ ཞག་བརྒྱད་ཚུན་ལ་རྟགས་མ་བྱུང་ན༔
ཞག་བདུན་རྦད་སྔགས་འདི་བཏགས་ལ་བཟླས་སོ༔ མ་མ་རག་མོ་རག་མོ
མ་གཟིར་ནན༔ ཁཾ་ཁུག་དྲོངས་རྗེའི་ཙིཏྟ་ལ་ཆད་སོད་ཡ༔ དེ་ལྟར་བཟླས་
པས་རྟགས་ རང་ལ་རང་རྨུག་སྙིང་འདོད་པ་དང་༔ རྡོ་བརྡེག་པ་དང་༔ མོ་
མཚན་སྟོན་པ་བྱུང་ན༔ སྔགས་འོག་མ་རྐྱང་པ་བཟླས་སོ༔ མགོ་བསྒྲུབས་
ནས་མ་ཐོན་གྱི་བར་དུ་གཏོར་ཆུང་རེ་བཤམས་ལ་བསྐུལ་འདི་གུང་གཉིས་ལ་
བྱའོ༔
བྷོ་ མཁའ་ འགྲོ་ནག་ མོ་ མི་ བསྲུན་ མ༔ ཤ་ཟ་ ཁྲག་ མིག་ སྲིན་པོའི་
གདོང་༔ འཇིགས་པའི་གཟུགས་ཅན་མཁའ་འགྲོའི་གཙོ༔ སྐུ་མདོག་ནག་མོ་
ཆར་སྤྲིན་མདོག༔ ཕྱག་ན་གསོད་པའི་མཚོན་ཆ་བསྣམསཿ ཆིབས་སུ་སྲིད་
པའི་རླུང་ལ་ཞོན༔ རལ་པ་མཚོན་ཆ་ཤ་ར་རཿ གཅེར་བུ་མི་ལྤགས་སྟོད་ལ་
དཀྲིས༔ མི་ཡི་གློ་སྙིང་ཞལ་དུ་ནི༔ དམར་པོ་ཁྲག་འཛག་རྒྱུན་དུ་གསོལ༔
ཞལ་ནས་ཁྲག་འཛག་ཀྱུ་རུ་རཿ སྤྱན་གསུམ་ཁྲོ་གཉེར་མཆེ་བ་གཙིགས༔ སྨྲ་
ར་མཚོན་ཆ་མེ་ལྟར་འབར༔ ཤངས་ནས་འཚུབ་མ་མཚོན་ཆར་འགྱེད༔ བ་སྤུ་
-14-



སྲོག་སྒྲུབ་ནག་མོའི་སྒྲུབ་ཐབས།
མཚོན་ ཆ་ མེ་ ལྟར་ འབར༔ མི་མགོ་རློན་ པའི་ དོ་ ཤལ་ ཅན༔ གསོད་ བྱེད་
མཁའ་འགྲོ་ཆེན་མོ་ལཿ དགྲ་བོའི་ཤ་ཁྲག་གཏོར་མ་འབུལ༔ དགྲ་བོ་སྒྲོལ་
བའི་དུས་ལ་བབ༔ གཡས་ན་གསོད་བྱེད་ཤ་ཟ་མ༔ དམར་མོ་ཤ་ཟ་ཅེ་སྤྱང་
གདོང་ ༔ རོ་ལ་ཞོན་ནས་ཤ་ལ་ རྐན་བརྡབས་དགྲ་བོའི་མིག་འབྲས་
འབྲུལ༔ ལྕགས་སྡེར་ མཚོན་ཆས་དགྲ་སྙིང་འབྱིན༔ དམར་མོ་ཁྲག་འཛག་
ཞལ་དུ་གསོལ༔ གཡོན་ན་ནག་མོ་ཝ་ཡི་གདོང་ བ་སྤུ་མཚོན་ཆ་སྤུ་གྲིའི་སོ༔
རེག་པ་ཙམ་གྱིས་མགོ་ལུས་འབྲལཿ ཕྱག་ན་ཞགས་པ་ གྲི་གུག་ཐོགས༔
ལུས་ འཆིང་ སྲོག་རྩ་ དམར་ པོ་ གཅོད༔ ཤ་ཟ་ཁྲག་འཐུང་ཀེང་རུས་མུར༔
མདུན་ན་སྲོག་གཅོད་ཤ་ཟ་མ༔ ནག་མོ་འུག་གདོང་གནམ་ལྕགས་སྡེར༔
ཁྲག་གི་རལ་པ་མཚོན་ཆའི་ཟེརཿ མཚོན་སྡེར་དགྲ་བོའི་སྙིང་ལ་འདེབས༔
གནམ་ལྕགས་མཆུ་ཡིས་སྲོག་རྩ་གཅོད༔ སྐད་ཅིག་སྟོང་གསུམ་ཉུལ་བྱེད་མ༔
རྐན་རྡེབ་སྲིད་གསུམ་སྙིང་ཁྲག་འཐུང་༔ སྟོང་གསུམ་ཟས་ཟ་སྲིད་གསུམ་
སྐོམ་དུ་འཐུང་༔ ཤ་ཟ་ཁྲག་འཐུང་འབུམ་གྱིས་བསྐོར༔ ཤ་ཟ་དཔོན་གཡོག་
འཁོར་དང་བཅསཿ འདིར་བྱོན་ནག་མོ་ལས་མཁན་མ༔ དགྲ་བོའི་ཤ་ཁྲག་
གཏོར་མ་འབུལ༔ དགྲ་བོ་སྒྲོལ་བའི་དུས་ལ་བབ༔ རྒྱལ་བའི་བཀའ་ལས་མ་
འདའ་བར༔ དམ་ཉམས་ཤ་ཟོ་ཁྲག་ལ་འཐུང་༔ བཅོལ་བའི་ཕྲིན་ལས་མྱུར་
དུ་སྒྲུབསཿ ཞེས་བསྐུལ་ཞིང་གཏོར་ཆུང་ཤ་ཁྲག་གིས་བརྒྱན་པ་རེ་འབུལ་ལོ༔
ལིང་ག་ཐུན་གྱིས་བྲབ་བོ༔
༈ དེ་ནས་རྟགས་རྫོགས་པ་དང་གཏོར་མ་ཁྱེར་ལ་བསྐུལ་བ་བྱ་ཞིང་ཉེ་
ན་དགྲའི་ཁང་པ་ལ་བརྡེག༔ རིང་ན་ཕྱོགས་སུ་འཕང་ངོ་༔ ལིང་ག་རྩུབ་ཤིང་
- 15 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གི་མེ་ལ་སྦྱིན་སྲེག་བྱའོ༔ ཐབ་ཏུ་མཁའ་འགྲོ་མ་བསྐྱེད་ལ་འབུལ་ལོ༔ ལིངྒ་
དགྲ་བོ་དངོས་སུ་བསམ གཏོར་མ་དགྲ་ཡི་ཤ་ཁྲག་ཏུ་བསམ༔ གོང་མ་ལ་
རྟགས་བྱུང་ན་འོག་མ་གདམས་མི་དགོསཿ སྦྱིན་སྲེག་གི་ཐལ་བ་ལིང་ག་བྱས་
ལ་ལམ་རྒྱ་གྲམ་མམ༔ མཆོད་རྟེན་འོག་ཏུ་མནན་པ་བྱ༔ ཅི་བྱས་ཀྱང་རྡུགས་
ནས་དཀའ་ན༔ ཡིག་འབྲུའི་སྒྲོམ་དུ་གཞུག་པ་ནི༔ ཨུ་ནེ་ཨུ་ནེ་ཧཱུཾ་ཕཊ༔ ཡིག་
འབྲུ་དྲུག་ཡོད་ཞབས་ཀྱུ་གསུམ༔ འགྲེང་བུ་གཉིས་དང་ཀླད་སྐོར་གཅིག
མགོའི་དག་ཡིག་གོ༔ བར་དུ་སྔགས་གཞུག་ཐ་མ་ལ༔ མྱགས་ཐུ་རིལ་རྦད༔
ཨ་ཨཱ༔ ཨི་ཨཱི༔ ཨུ་ཨཱུ༔ ཡི་གེ་འབྲུ་བཅུ་ཡ་ཏ་གཅིག ཞབས་ཀྱུ་གསུམ་དང་
ཀླད་སྐོར་ གཅིག༔ གི་གུ་གསུམ་སྟེ་མཇུག་གི་དག་ཡིག་གོ༔ ཞེས་བཟླས་
པས་ཐེ་ཚོམ་མེད་དོ༔ དུས་མིན་དུ་མི་བྱའོ༔ འགོར་ཡང་ཞག་ཉི་ཤུ་རྩ་གཅིག་
གིས་འགྲོ་བར་ཐེ་ཚོམ་མེད་དོ༔ འདི་ལ་ཆོ་འཕྲུལ་དང་མཐུ་གཉིས་ཀ་ཐོག་
དང་འདྲའོ༔ འདི་ནི་ཤ་ཟའི་མཁའ་འགྲོ་མ་རྣམས་ཀྱིས༔ རྡོ་རྗེ་གདན་གྱི་བྱང་
ཤར་དུ༔ དབང་ཕྱུག་གི་རྟེན་གྱི་ནང་དུ་སྦས་སོ༔ དེ་ནས་མུ་སྟེགས་ཀྱི་སྟོན་པ་
གྷ་ཡ་ཏྲི་བྱ་བས་བཏོན་ནོ༔ དེ་ལ་ཨོ་རྒྱན་པདྨ་བདག་གིས་གསེར་སྲང་སྟོང་
ཕུལ་ནས་ཞུས་སོ༔ ཨེ་མ་ཧོ༔ ཨོ་རྒྱན་པདྨ་བདག་ཉིད་ཀྱིས༔ རྒྱ་གར་ཡུལ་
དུ་དཀའ་བ་སྤྱད༔ ལོ་ནི་སུམ་སྟོང་དྲུག་བརྒྱ་ལོན༔ ལས་ཀྱིས་བོད་ཡུལ་
དབུས་སུ་ཡོང་༔ ངན་སྔགས་ཁྲི་དང་སྟོང་བཞུགས་ཀྱང་༔ འདི་ཉིད་སྤེལ་
བར་བློས་མ་ཐེངསཿ ཕྱི་རབས་བསྟན་པ་བསྲུང་དོན་དུ༔ རྒྱུད་ལ་བརྟེན་པའི་
སྒྲུབ་ཐབས་འདི༔ འདྲ་མིན་གསུམ་ཙམ་གཏེར་དུ་སྦས༔ རྒྱུད་དང་གདམས་
པར་བཅས་པ་ནི༔ འདི་མིན་གཞན་ལ་སྦས་པ་མེད༔ ཀུན་གྱི་ཐུན་མོང་མ་
- 16 -



སྲོག་སྒྲུབ་ནག་མོའི་སྒྲུབ་ཐབས།
ཡིན་པསཿ ལྡང་ ལྷའི་བཙན་དང་ཀླུ་ལ་གཏད༔ གཏད་དོ་གཉེར་ རོ་ཕྱག་
ཚགས་གྱིས༔ ཕྱི་མར་གྱུར་པའི་དུས་ཀྱི་ཚེ༔ སྐལ་ལྡན་ལས་ཅན་དེ་ལ་གཏད་
པར་གྱིསཿ ལས་མེད་འདོན་ལ་དེ་ཡི་སྲོག་རྩ་ཆོད༔ ཤེས་རབ་བློ་ལྡན་སྙིང་
རྗེ་ཅན་དང་འཕྲད་པར་ཤོག༔ དེ་དང་འཕྲད་ནས་ཀུན་ལ་མ་སྤེལ་གསང་
བར་བྱ༔ གཏེར་རྒྱ༔ གསང་རྒྱ ཁ་ཐཾ༔ དགེའོ༔
འགྱུ་དུས་ཐུན་དྲུག་བཞུགས་སོ༔
དཔལ་སྲོག་གི་བདག་མོ་ལ་ཕྱག་འཚལ་ལོ༔ སྲོག་སྒྲུབ་གནད་ཀྱི་སྤུ་
གྲི་འདི་ལཿ གནད་འདི་མེད་ན་དཔའ་བོ་མཚོན་ཆ་མེད་པ་དང་འདྲ་སྟེ་དོན་
མི་འགྲུབ༔ དེས་ན་མན་ངག་འདི་ལ་གཅེས་པར་བྱའོ༔ འདི་ལ་སྤྱི་དོན་རྣམ་
པ་ལྔ་སྟེ༔ དང་པོ་དྲག་པོའི་འགྱུ་དུས་བསྟན་པ་དང་གཅིག ཁམས་གཤེད་
ལག་ ལེན་ བསྟན་ པ་ དང་ གཉིས༔ བསད་ པའི་ དུས་ དྲུག་ བསྟན་ པ་ དང་
གསུམ ལས་མཇུག་བསྟན་པ་དང་བཞི༔ དགྲ་ཡི་འཆི་དུས་བསྟན་པ་དང་
ལྔའོ༔ དང་པོ་དྲག་པོའི་འགྱུ་དུས་བསྟན་པ་ནི༔ ཚེས་གཅིག་གི་སྐྱ་རེངས་
ཤར་ནས་ཉི་མ་ཤར་ཚུན་ཆད་ལ་གཙོ་མོ་འགྱུ་སྟེ་འབྱུང་བ་ཤིང་གི་ཁམས་སོ༔
ཉི་མ་དྲོས་ནས་ཕྱེད་ཚུན་ཆད་ལ༔ གཡས་ཀྱི་སྲོག་གཅོད་མ་འགྱུ་སྟེ་འབྱུང་བ་
མེའི་ཁམས་སོ༔ གྲིབ་ཆུང་ལྡོག་ནས་བྱ་གདང་ཞོན་ཚུད་ཆད་ལ༔ གཡོན་གྱི་
སྲོག་གཅོད་མ་འགྱུ་སྟེ་འབྱུང་བ་ལྕགས་ཀྱི་ཁམས་སོ༔ ས་སྲོས་ནས་ནམ་
ཕྱེད་ཚུན་ཆད་ལ་མདུན་གྱི་སྲོག་གཅོད་མ་འགྱུ་སྟེ་འབྱུང་བ་ཆུའི་ཁམས་སོ༔
-17-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཉི་ཤར་ཕྱེད་ཡོལ༔ ས་སྲོས་ནམ་ཕྱེད་ཡོལ༔ གཙོ་འཁོར་སྲུང་མ་དང་བཅས་
པ་རྒྱུ་སྟེ༔ འབྱུང་བ་སའི་ཁམས་སོ༔
༈ གཉིས་པ་ཁམས་གཤེད་ལག་ལེན་བསྟན་པ་ནི༔ དང་པོ་བསྒྲུབ་
པའི་ཚེས་གྲངས་བཟང་པོ་ཚེས་གཅིག་ལ་ཞུགས་ཏེ༔ བཅའ་གཞི་གཞུང་
ལྟར་བྱས་ལ་ལིང་ག་བྱས་པ་མདུན་ལས་ཁུང་དུ་བཅུག་ལ༔ རང་ཉིད་ཤིང་
ལས་གྲུབ་པའི་སྲོག་གཅོད་གཙོ་འཁོར་བསྐྱེད༔ ལིང་ག་ཕུར་པས་མནན་ལ༔
དྲག་པོའི་ཐུན༔ གདུག་པ་ཅན་གྱི་ཤིང་ གི་ཕུར་ པས་ བརྩམ་ཞིང་ དགུག་
གཞུག་དང་དམིགས་པ་གསལ་བས༔ དང་པོ་འགྱུ་བའི་དུས་སུ་རྩ་སྔགས་ལ་
འདི་བརྒྱ་རྩ་བརྒྱད་བཏགས་ཏེ༔ ཁ་ཤར་ཕྱོགས་སུ་བལྟས་ཏེ་བཟླས་སོ༔ ཆེ་
གེ་མོའི་སྲོག་ལ་སྔགས་འབྲུ་དྲུག་ཅུ་རྩ་དགུ་ཡོད་པཾ་མཱ་ར་ཡ་ཐུན་བྷོ༔ རག་མོ་རྙིར་ཤཾ་ཀུ་རུ་
རླུགས་ཐུམས་རྦད༔ རག་མོ་ཁ་ལ་ཙ་ཙི་དུན་བྷོ༔ རག་ཏ་ཐུན་རྦད༔ ཙ་ལ་ཙ་
ལ་ཐུན་བྷྱོ༔ ཙ་ཙིཏྟ་རྦད༔ སྙིང་ལ་དུན༔ རག་མོ་ཁ་ལ་ཙ་ཙ་དུན་བྷྱོ༔ ཏི་ཐ་
ཐཾ་ རིལཿ ས་ མ་ ཡ་དུན་ བྷོ༔ དགྲ་བོའི་ སྲོག་ ལཿ མཱ་ ར་ ཡ་ཐུན་ བྷོ༔ ཞེས་
བཟླས་ཤིང་གི་ཕུར་བས་གདབ༔ གཡས་ཀྱི་མ་མོ་འགྲུ་དུས་སུ༔ རང་མེ་
ལས་གྲུབ་པར་བསྐྱེད༔ ལིངྒ་ལྕགས་སུ་བསྐྱེད༔ དྲག་པོའི་ཐུན་མེ་མགལ་
གྱིས་བརྩམ་ཞིང་སྔགས་ཀྱི་དབུ་རཾ་དུ་བསྒྱུར་ལཿ སྔགས་བརྒྱ་རྩ་བརྒྱད་
བཟླས་སོ༔
༈ གཡོན་གྱི་མ་མོ་འགྲུ་དུས་སུ༔ རང་ལྕགས་ལས་གྲུབ་པར་བསྐྱེད༔
ལིང་ག་ཤིང་ལས་གྲུབ་པར་བསྐྱེད༔ དྲག་པོའི་ཐུན་ལྕགས་ཕུར་དང་༔ མི་
བསད་པའི་མཚོན་གྱིས་བརྡེག་ཅིང་༔ ཐུན་སྔགས་ཀྱི་དབུས་སུ་དུ་བསྒྱུར་ལ་
3-



སྲོག་སྒྲུབ་ནག་མོའི་སྒྲུབ་ཐབས།
སྔགས་བརྒྱ་རྩ་བཟླསཿ ༈ མདུན་གྱི་མ་མོ་འགྲུ་དུས་སུ༔ རང་ཆུ་ལས་གྲུབ་
པར་བསྐྱེད༔ ལིང་ག་མེར་བསྐྱེད་ལ༔ དྲག་པོའི་ཐུན་བྲབ་དུག་ཆུ་ཏིག་ཅིང་
ཐུན་སྔགས་ཀྱི་དབུ་ཁཾ་དུ་བསྒྱུར་ལ་སྔགས་བརྒྱ་རྩ་བརྒྱད་བཟླས་སོ༔ གཅོ་
འཁོར་ཐམས་ཅད་འགྱུ་དུས་སུ༔ རང་ས་ལས་གྲུབ་པར་བསྐྱེད༔ ལིང་ག་ཆུ་
ལས་གྲུབ་པའི་དགྲ་བོ་སྟོབས་དང་བྲལ་བར་བསམ་ལ༔ དྲག་པོའི་ཐུན་ཕུང་
སའི་ཐུན་བྲབ་ཅིང་༔ ཐུན་སྔགས་ཀྱི་དབུ་ལཾ་དུ་བསྒྱུར་ལ་སྔགས་བརྒྱ་རྩ་
བརྒྱད་བཟླས་སོ༔ དེ་མིན་པའི་དུས་སུ་ གཞུང་བཞིན་སྒྲུབ་པ་ ཞག་ཉེར་
གཅིག་པོ་བྱ༔ དེའི་བར་དུ་གསུམ་པ་དྲག་པོའི་དུས་ཐུན་མ་ཆག་པར་བྱའོ༔
ཐུན་གྱི་དུས་སུ་ཁ་ཡང་དེའི་ཕྱོགས་སུ་བལྟས་ལ་བྱ༔ འགྱུ་བའི་རྟགས་སུ་
ལུས་ སྦྲིད་པ་དང༌ སྐྱི་ཟིང་བ་དང་༔ འཇིགས་ངམ་པ་ཡོང་ངོ༌༔ དགྲའི་
ཁམས་ངོ་ཤེས་ན་དེ་ཉིད་ཀྱི་གཤེད་བསྟུན་པས་ཆོག ཐུན་སྔགས་ལྔ་ཀ་བྱ་
མི་དགོས་སོ༔ བཞི་པ་ལས་མཇུག་མནན་པས་བཅད་པ་ནི༔ སྒྲུབ་པ་ཐོན་པ་
དང༌ གཞུང་ལྟར་ལས་ལ་སྦྱར་བར་བྱ་སྟེ༔ སྔར་གྱི་ལིང་ག་ལས་ཁུང་དུ་
བཅུག་ལ༔ དྲག་པོའི་ཐུན་སྣ་ཚོགས་པས་བྲབ་ལ་བྲུབ་ཁུང་ཁ་གཡམ་པས་
བཅད་ལ་བཞག་གོ༔ དེ་ནས་ཀླུ་ལ་ཐེབས་པའི་དུས་སུ་རྫའི་གའུ་ཁ་སྦྱོར་
བཅོས་ལ༔ དགྲ་བོ་ཤིང་ཁམས་པ་ཡིན་ན་ལིང་ག་གའུ་དཀར་པོའི་ནང་དུ་
བཅུག དགྲ་གང་ ཡིན་པའི་དྲི་མ་དྲོད་མ་ཡལ་བ་དང་༔ དཀར་གསུམ
མངར་གསུམ སྦྲུལ་ཤ སྦལ་པ་ནག་པོའི་ཁྲག་རྣམས་བླུགས་ལ་ག་འུར་
སྡིག་པ་ནག་པོ་གཅིག་བཅུག་ལ་གའུའི་ཁ་གཅོད་ལ་རྡོ་རྗེ་རྒྱ་གྲམ་བྲི༔ རྡོ་
རྗེའི་ལྟེ་བ་ལ་ཆེ་གེ་མོ་ནན་བྱ་བ་བྲི༔ རྭ་བཞི་ལ་ཨོ་ནན༔ ཨཱ༔ ནན༔ ཧཱུྃ་ནན༔
， 19



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྟམྦྷ་ཡ་ནན༔ བྱ་བ་བྲིས་ལཿ ཕ་ཝོང་གི་བྲུན་དང་༔ དམེ་ཕོའི་ཆུས་བྱུག་གོ༔
དགྲ་བོ་ཤིང་ཁམས་པ་ཡིན་ན་མནན་པ་བྱེད་ས་ཆུ་མེད་ཅིང་ཀླུ་གནས་སར་
སཿ ག་འུ་ས་ཚོན་གྱིས་བསྐོརཿ ལག་ལེན་དང་ས་དམིག་བསྲུང་བ་རྣམས་ .
གཏད་ཁྲོམ་ལྟར་བྱའོ༔ དགྲ་བོ་མེ་ཁམས་པ་ཡིན་ན་གའུ་ཆུ་མདོག་དུ་བྱ༔ ཆུ་
མིག་གམ་ཆུ་ཁར་སྦའོ༔ དགྲ་བོ་ཆུ་ཁམས་ཡིན་ན་གའུ་སེར་པོ་བྱ༔ སའི་འོག་
ཏུ་ སྦའོ༔ དགྲ་བོ་ལྕགས་ཁམས་ ཡིན་ན་གའུ་དམར་པོ་བྱ༔ ཆུ་མེད་སར་
མནན༔ དགྲ་བོ་ས་ཁམས་ཡིན་ན་གའུ་ཤིང་གིས་བྱ་ཞིང་ཤིང་ལ་ཀླུ་གནས་
སར་སླའོ༔ ཤིང་ཁམས་ཡིན་ན་གའུ་ལྕགས་མདོག་བྱ༔ ལྕགས་རྡོ་ཡོད་སར་
མནན་ནོ༔ དེ་ལྟར་གཤེད་བསྟུན་པ་གནད་དོ༔
༈ ལྔ་པ་དགྲ་བོ་འཆི་དུས་ནི༔ རབ་མནན་པ་རྫོགས་པ་དང་འཆི༔
འབྲིང་ཟླ་བ་གཅིག་ན༔ ཐ་མ་ཟླ་བ་གཉིས་ན༔ ཡང་ཐ་ཟླ་བ་གསུམ་མམ་
བཞི་ན་ཐེ་ཚོམ་མེད་དོ༔ ཟླ་བ་བཞི་ན་རྟགས་མ་བྱུང་ན་མནན་པའི་ས་ན་ལྷ་
འདྲེ་མེད་པ་ཡིན་པས་རྫས་རུལ་བ་ཞེས་བྱ་བ་ཡིན༔ སྒྲུབ་པ་བྱ་མི་དགོས
ཐུན་དྲུག་ལན་གསུམ་བསྐྱར་ལ་མནན་པ་ཁ་གསུམ་བཞིར་བྱ༔ མནན་པ་ལ་
ནན་ཏན་བྱས་པ་གཅིག་པུས་ཆོག་གོ མནན་པ་དམིགས་སུ་མ་སོང་ན་
རྟགས་མི་འབྱུང་བས་མནན་པ་ལ་ནན་ཏན་བྱ་བ་གལ་ཆེའོ༔ གཞུང་སྒྲུབ་
ཐེབ་གཅིག་ལས་ཕྱིས་སྒྲུབ་མི་དགོས་སོ༔ ནམ་དགོས་དུས་སུ་ཐུན་དྲུག་གི་
ལས་ལ་སྦྱར་བས་ཆོག་གོ༔ ལྷ་མོ་འདིའི་མ་ཀླུ་ཡིན་པས་ལས་མཇུག་མནན་
པས་མ་བཏུལ་ན་ལས་འགྱང་ངོ་༔ མནན་པ་གཅིག་པུས་ཀྱང་ལས་འགྲུབ་པ་
ཡིན་ནོ༔ མ་མོའི་ལས་མཐའ་སྤུ་གྲི་གསང་བའི་ཡང་སྙིང་ཞེས་བྱ་བ་མནན་པ་
- 20 -



སྲོག་སྒྲུབ་ནག་མོའི་སྒྲུབ་ཐབས།
འདི་མེད་ན་དཔའ་བོ་གོ་མཚོན་མེད་པ་དང་འདྲའོ༔ འདི་ཡོད་ན་དཔའ་བོ་
གནམ་ལྕགས་ཀྱི་མཚོན་ཐོགས་པ་དང་འདྲའོ༔ སྲོག་གཅོད་ངན་ཐབས་ཆེའི་
དུས་འདའ་བའི་སྤུ་གྲི་མནན་པ་ལས་ཀྱི་ཁ་སྐོང༔ དུག་དང་འདྲ༔ མེ་དང་
འདྲ མཚོན་དང་འདྲ༔ ཀུན་ལ་མེད་པའི་ཁྱད་ཆོས་འདི༔ བླ་མེད་གསང་བ་
སྙིང་ཐིག་གི༔ བཀའ་སྲུང་ཉིད་དུ་བཅས་ནས་བཞག༔ ལས་ཅན་ཅིག་དང་
འཕྲད་པར་ཤོག གཏད་རྒྱ བཀའ་རྒྱ༔ ཌཱཀྐིའི་རྒྱ༔ སྲོག་ལེན་ནག་མོའི་རྒྱ་
ཡོད་དོ༔
༄༅༔ ༔སྤྱི་གནད་ལ༔ ལྟ་བ་མེད་ན་དབང་དུ་མི་འདུ༔ དམ་ཚིག་མ་
བསྲུངས་ན་མི་ཉན༔ དམ་རྫས་མ་ཚོགས་ན་མི་ཡོང་༔ བཟླས་པ་མ་ཐེམ་ན་
ལས་མི་འགྲུབ༔ ཞེ་སྡང་མེད་ན་སྒྲོལ་དུ་མི་བཏུབ༔ སྲོག་བདག་ནག་མོ་འདི་
ནོར་ལ་ཤིན་ཏུ་གཟན༔ ལས་མྱུར་རོ༔ ས་མ་ཡ༔ རྒྱ་རྒྱ་རྒྱ༔ ༔ དགེའོ༔ ༔
མུ་སྟེགས་མཁའ་འགྲོ་ནག་མོ་ཡི༔ མན་ངག་ལོགས་སུ་གབ་པ་ནི༔ ལས་ཀྱི་
ཁ་སྐོང་གསུམ་དུ་བསྟན༔ བླ་རྡོ་སྔགས་སྒྲོམ་ཆོ་འཕྲུལ་གནད༔ རྒྱ་རྒྱ་རྒྱ༔
༄༅༔ ༔བླ་རྡོ་དྲེགས་པ་སྤྱི་ཡི་གནད༔ འཕྱུགས་མེད་སྲོག་གི་གནད་
དུ་བཤད༔ རྫས་ནི་ན་ཆུང་སྣེལ་ཕྲུག་གམ ཤེལ་ནག་བྱ་ནག་སྙིང་དག་ཏུ
དུར་ཁྲོད་རས་ལ་ཙཀྲ་བྲི༔ མུ་ཁྱུད་གསུམ་ལ་རྩིབས་བརྒྱད་པ༔ རྩིབས་ལ་
རྩ་སྔགས་བྲི་བར་བྱ༔ མུ་ཁྱུད་མ་མོ་སྤྱི་སྔགས་བྲི༔ ལྟེ་བ་མ་བྷོ་གཟབ་ཏུ་བྲི༔
རྒྱབ་ཏུ་རྟེན་འབྲེལ་སྙིང་པོ་བྲི༔ རབ་གནས་བྱས་ལ་ལུས་ལ་བཅང་༔ སྐབས་
སུ་ཀླད་ལ་བསྐོང་ཞིང་བརྡབ༔ དེ་ཡིས་བྲན་བཞིན་ལས་བྱེད་འགྱུར༔ གལ་
ཏེ་འགྱང་ཞིང་ལས་འགོང་ན༔ འབོད་ཆད་མཐའ་གཉིས་བཟློག་བྱས་ལ༔
- 21 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བསད་ སྔགས་བཏགས་ ལ་ སྒྲུབ་ པར་ བྱ༔ དེ་ཡིས་ བྲན་བཞིན་ ལས་བྱེད་
འགྱུར༔
༈ སྔགས་སྒྲོམ་གཞུང་དང་འདྲ་བ་ལ༔ སོད་མོས་ནག་ལེ་ཁ་ཁྱི་ཨོ༔
སྲོག་མ་སྲིད་སོད༔ སྙིང་ཁ་ཁ་བཾ་ཡ་མ་སོད༔ ཙ་བ་བི་རི་མུ་སོད༔ གྷ་ཡ་
སོད༔ ནིར་ ཡ་སོད༔ རག་མོ་ ཙིཏྟ་ ཆཔཿ རག་མོ་ཙིཏྟ་ ཟློག་རྡུད༔ བར་ བྱ༔
སརྦ་དུཉྩན་ཆེ་གེ་མོ་ཤ་ཧཱུཾ་མ་ར་ཡ་རྦད༔ དེས་ཀྱང་འགྲུབ་པར་མ་གོང་བཞིན་སྒྲོམ་དུ་
གཞུག་གྱུར་ན༔ འབོད་ རྦད་ མས་ ཤམ་ བཟློག་ པ་ ལ་ ཨོ་ནས་ཙིཏྟ་རྒུད་ཡན་ཆོད་བསད་
སྔགས་ཆད་སྔགས་བཏགས་ལ་སྒྲུབ༔ དེ་ལྟ་བུ་ཡི་སྦྱོར་བ་ཡིས༔ ཚངས་པའི་
ཚེ་དང་ལྡན་ཡང་སྒྲོལཿ ཐེ་ཚོམ་སོམ་ཉི་མེད་པའོ༔
༈ ཆོ་ འཕྲུལ་ ལས་ མཐའ་ བསྟན་ པ་ ནི༔ མ་ཏྲ་ འཇིམ་པའི་ཉ་བོ་སྙིང་ ཁར་
བྲུབ་ ཁུང་བཅའ༔ དབུས་སུ་ དེའི་སྟེང་དུ་གཏོར་ མ་ ལ་ལིང་ ག་ བཙུགས་ལ་བཞག༔
ལྟས་ ངན་ སེམས་ ཅན་ འདི་ལ་ལྟས་ངན་སྣ་ཚོགས་ཐོང་བྱ་བས་བསྐོར་སྣ་ ཚོགས་ པའི༔ ཤའམ་
སྙིང་ངམ་རུས་ པ་ སོགས་གང་རྙེད་ལ༔ ཕུང་ས་ ཁྲག་དང་སྦྱར་བྱས་ལཿ ཤ་ཟ་ཅེ་
སྤྱང་ མགོ་ ཅན་ གནོད་སྦྱིན་མ་ལ༔ ལག་ གཉིས་ ལྟས་ངན་ སྤྲེའུལ་སོགས་པའི་གཟུགས་སྣ་ཚོགས་
ཁྱེར་བ་ བྱ༔ སྲོག་སྔགས་འབྲུ་གཅིག་ ཀ་ཐ་མ་རུ༔ ཆེ་གེ་ལ་ ལྟས་ངན་སྣ་
ཚོགས་ཐོང་༔ བྱ་བས་བསྐོར་ལ་སྙིང་ཁར་གཞུག༔ གཤིན་རྗེ་ཝ་གདོང་ནག་
མོར་བྱ༔ སྙིང་ཁར་སྲོག་སྔགས་ལ་གཞུགས་པ་འདྲ༔ སྲོག་གཅོད་ཤ་ཟ་ནག་
མོ་ནི༔ འུག་གདོང་ཕྱག་མཚན་གོང་དང་འདྲ༔ སྙིང་ཁར་སྲོག་སྙིང་བྲིས་ལ་
གཞུག མགོ་ངོས་ཟུར་དུ་གནོད་སྦྱིན་མོ༔ གཡས་གཡོན་ཟུར་དུ་གཤིན་རྗེ་
མོ༔ བདུད་ མོ་ རྣམ་ གཉིས་ བཞག་ པར་ བྱ༔ གཏོར་ མའི་ རྩེ་ ལ་ ལྷ་ མོའི་
- 22 -



སྲོག་སྒྲུབ་ནག་མོའི་སྒྲུབ་ཐབས།
གཟུགས༔ རོ་རས་དག་ལ་བྲིས་པ་ནི༔ གཏོར་མའི་རྩེ་ལ་གཟུག་པར་བྱ༔ རྩ་
བའི་སྔགས་ལ་འདི་བཏགས་བཟླསཿ ཧེ་ཙ་དུ་ན་ཕོབ་ཡ༔ དེ་བཟླས་རང་ལ་
ཆོ་འཕྲུལ་ཡོང་༔ དེ་ནས་མ་ཏྲ་མོ་དཔོན་གཡོག་ལྷ་དང་གཟུགས༔ དགྲ་ཡོད་ཕྱོགས་
སུ་ཁ་བསྒྱུར་ལཿ རྒྱབ་ནས་ཐུན་གྱིས་བྲབ་བྱ་ཞིང་༔ གོང་ན་ཆད་སྔགས་
བཏགས་བྱས་ལ༔ དེ་ལ་འདི་བཏགས་བཟླས་པར་བྱ༔ ཆེ་གེ་མོ་ཁུ་ཙ་ཧེ་
ཕཊ་ཡ༔ ཞེས་བཟླས་བསྐུལ་ཞིང་སྔགས་ཀྱིས་གཟིརཿ མ་ཉན་སྔགས་སྒྲོམ་
གོང་དང་འདྲ༔ ལྷ་མོའི་ཆོ་འཕྲུལ་ཁྱད་འཕགས་འདི༔ ལས་ཅན་ཅིག་དང་
འཕྲད་པར་ཤོག༔ ས་ མ་ ཡ༔ རྒྱ་རྒྱ་རྒྱ༔ དཀ་ ཁ་ ཐཾ༔ ཨུ་ ཁ་ ཐཾ༔
དམ་ རག་ཤ ཁ་ར་ རག ཁུ་མ་རིལ་མ་རིལཿ མ་མོ་བྷོ༔ འདིས་མོ་རྒྱུད་
ཐམས་ཅད་གནད་ལ་ཕེབས་ སོ ཞག་རེ་ལ་བརྒྱ་བརྒྱ་བཟླས་སོ༔ སྲོག་
འཁོར་ མུ་ ཁྱུད་ ལ་ ཡང་ འདི་ འབྲི་ བ་ ཤོག་སེར་མཐོ་གང་སོར་བཞི་པ་གཅིག་ལས་ཞལ་
བཤུས་པའི་དཔེའི་ཡང་ཚབ་ཡིན་ནོ་ཡིན་ནོ༔ སྤྱི༔
༄༅༔ འགྱུ་དུས་ཐུན་དྲུག་བཞུགས་སོ༔
དཔལ་སྲོག་གི་བདག་མོ་ལ་ཕྱག་འཚལ་ལོ༔ སྲོག་སྒྲུབ་གནད་ཀྱི་
སྤུ་གྲི་འདི་ལཿ གནད་འདི་མེད་ན་དཔའ་བོ་མཚོན་ཆ་མེད་པ་དང་འདྲ་སྟེ་
དོན་མི་འགྲུབ༔ དེས་ན་མན་ངག་འདི་གཅེས་སོ༔ དྲག་པོའི་ འགྱུ་དུས་
བསྟན་པ་ནི༔ ཚེས་གཅིག་གི་སྐྱ་རེངས་ཤར་ནས་ཉི་མ་ཤར་ཚུན་ཆད་ལ་
གཙོ་མོ་འགྱུ ཉི་མ་དྲོས་ནས་ཕྱེད་ཚུན་ཆད་ལ་གཡས་ཀྱི་སྲོག་གཅོད་མ་
-23 =



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འགྱུ༔ གྲིབ་ཆུང་བྱུང་ནས་ བྱ་ཚང་ཞུགས་ཚུན་ཆད་ལ་ གཡོན་གྱི་སྲོག་
གཅོད་མ་འགྱུ༔ ས་སྲོས་ནས་ནམ་ཕྱེད་ཚུན་ཆད་ལ་མདུན་གྱི་སྲོག་གཅོད་
མ་ འགྱུ༔ ཉི་ཤརཿ ཕྱེད་ ཡོལ༔ ས་ སྲོས༔ ནམ་ཕྱེད་ཡོལ་ དུས་ སུ་ གཙོ་
འཁོར་སྲུང་མ་དང་བཅས་པ་འགྱུ་སྟེ༔ དྲག་པོའི་ལས་བྱའོ༔ ཐུན་དྲུག་ནི༔
ཤིང་ཚེར་མ་ཅན་གྱི་ཕུར་ཐུན་དང་༔ དུག་ཆུའི་ཐུན་དང་༔ ཕུང་སའི་ཐུན་
དང་༔ སྤྱི་ཐུན་ནི༔ ཉུང་དཀརཿ ཉུང་ནག༔ དུག་ཁྲག་ལ་སོགས་པའི་ཐུན་
གྱིས་བྲབ་བོ༔ ཐུན་སྔགས་ནི༔ ཆེ་གེ་མོ་བོ་མཱ་ར་ཡ་ཐུན་བྷྱོ༔ རག་མོ་རྣར་
ཤཾ་ཀུ་རུ་སྨུགས་ཤྲཱི་ཐད༔ རག་མོ་ཁ་ལ་ཙ་ཙིཏྟ་ཐུན་བྷོ༔ རག་ཏ་ཐུན་རྦད༔
ཙ་ལ་ཙ་ལ་ཐུན་བྷོ ཙ་ཙིཏྟ་རྦད༔ སྙིང་ལ་ཐུན༔ རག་མོ་ཁ་ལ་ཙ་ཙ་ཐུན་
བྷོ༔ ཏི་ཐ་ཁཾ་རིལ་ས་མ་ཡ་ཐུན་བྷོ༔ དགྲ་བོའི་སྲོག་ལ་མཱ་ར་ཡ་ཐུན་བྷོ༔
ཞེས་བཟླས་ཤིང་བྲབ་བོ༔ མཇུག་མནན་པ་ནི༔ ལིང་རོ་ཐོད་པ་མཚན་
ངན་ནང་དུ་བླུགས༔ ཀླུ་གཉན་ཡོད་པའི་སར་མནན་ནོ༔ ཐུན་ལྷག་དང་
བྲབ་པའི་ཐར་ཐོར་བསྡུས་ལ་ཟོར་དུ་འཕང་ངོ་༔ དགྲའི་འཆི་དུས་ནི༔
རབ་བསྙེན་པ་རྫོགས་པ་དང་འཆི༔ འབྲིང་ཟླ་བ་གཅིག ཐ་མ་ཟླ་བ་
གཉིས་ན་འཆི༔ ཕྱི་ཐ་ཡང་ཟླ་བ་གསུམ་ན་ཐེ་ཚོམ་མེད་དོ༔ ས་མ་ཡ༔ རྒྱ་
༈ བཀའ་སྲུང་སྲོག་སྒྲུབ་ནག་མོའི་སྲོག་དབང་
བཞུགས་སོ༔
རིགས་ཀྱི་ཌཱཀྐི་ཡབ་ཡུམ་ལྔ་ལ་ཕྱག་འཚལ་ལོ༔ དཔོན་སློབ་བར་
བ 24 -



སྲོག་སྒྲུབ་ནག་མོའི་སྒྲུབ་ཐབས།
ཆད་མི་འཇུག་ཕྱིརཿ དཀྱིལ་འཁོར་ལ་སོགས་གྲུབ་པ་ཡིས༔ ཤན་པ་ནག་
མོའི་སྲོག་དབང་བསྐུར༔ དེ་ནས་དཔོན་སློབ་ཐམས་ཅད་ཀྱིས༔ མདུན་
གྱི་ནམ་མཁའི་དཀྱིལ་དག་ཏུ འོད་ཕུང་འབར་བ་མཐའ་ཡས་དབུས༔
བླ་མ་ཡི་དམ་ཌཀི་དམ་ཅན་ཚོགས༔ སྤྲིན་ཕུང་གཏིབས་པར་བསྒོམས་
པའི་མདུན༔ ཤན་པ་ནག་མོ་འཁོར་བཅས་བསྐྱེད༔ རྒྱལ་བ་རིག་འཛིན་
མང(《ཨ》དམ་བཞིན་དུ)་བཞིན་དུ༔ དེ་རིང་ལས་རྣམས་སྒྲུབ་པར་
བསྒོམ༔ ཚོགས་གཏོར་མཆོད་པ་རྒྱ་ཆེར་འབུལ༔ གཙོ་འཁོར་བཞི་གཏོད་
དབང་ཡང་བསྐུར༔ བྷོ་མཁའ་འགྲོ་མོ་ནི་མི་བསྲུན་མཿ ཤ་ཟ་ཁྲག་མིག་
སྲིན་པོའི་གདོང་༔ འཇིགས་པའི་གཟུགས་ཅན་མཁའ་འགྲོའི་གཙོ༔ ནག་
མོ་སྲིད་པའི་མཚོན་ཆ་ཐོགསཿ བ་སྤུ་མཚོན་ཆ་བསྐལ་པའི་མེ༔ རླུང་ལ་
ཞོན་ནས་རལ་པ་སྤྲུག༔ སྲིད་པའི་ཤུ་རྟགས་མི་ལྤགས་གྱོན༔ སྟོང་གསུམ་
སྒྲོལ་བྱེད་སྙིང་དམར་ཞལ་དུ་གསོལ༔ ཞལ་ནས་ཁྲག་འབབ་ཀྱུ་རུ་རུ༔
སྤྱན་གསུམ་ཁྲོ་གཉེར་མཆེ་བ་གཙིགས༔ ཨག་ཚོམ་མེ་འབར་འཚུབ་མ་
མཚོན་ཆ་འགྱེད༔ མི་མགོའི་དོ་ཤལ་གསོད་བྱེད་རྒྱ་མཚོས་བསྐོར༔ ཨོ་
རྒྱན་བཀའ་དང་རིག་འཛིན་བླ་མའི་བཀ༢ ཁྱད་པར་མཁའ་འགྲོ་དམ་
བཏགས་རྗེས་འབྲངས་ལ༔ དབང་བསྐུར་བཀའ་ལུང་བཀའ་ཡི་བསྟན་པ་
སྲུངས༔ ཨོ་ཁྱི་ཁ་ལེ་ནག་མོས་སོད༔ སྲོག་མ་སྲིད་སོད༔ སྙིང་ཁ་ཁ་བཾ་ཡ་
ཡ་སོད༔ ཙ་བ་བི་རི་མུ་སོད༔ ག་ཡ་སོད༔ ནིར་ཡ་སོད༔ རག་མི་ཙིཏྟ་
ཆད༔ རག་མོ་ཙིཏྟ་རྒུད༔ དམ་ཚིག་མ་བསྲུངས་ཆད་པ་གཅོད༔ དམ་ཚིག་
བསྲུངས་ན་སྟོང་གྲོགས་མཛོད༔ བྷོ་ཤ་ཟ་དམར་མོ་ཅེ་སྤྱང་གདོང་༔ རོ་
- 25 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཞོན་སྙིང་ཁྲག་ཞལ་དུ་གསོལ༔ གཡས་ཀྱི་ཤ་ཟའི་དབང་བསྐུར་ལས་
མཛོད་ཅིག༔ ནག་མོ་ཝ་གདོང་རྔམས་པའི་གཟུགསཿ བ་སྤུ་མཚོན་ཆ་སྤུ་
གྲིས་གཏམསཿ རིག་པས་སྟོང་གསུམ་སྒྲོལ་བྱེད་མཿ ཞགས་པ་སྤུ་གྲིས་
གློ་ སྙིང་ གཅོད ཤ་ཟ་ ཁྲག་ འཐུང་ ཀེང་རུས་མུརཿ བཀའ་ ལུང་ རྗེས་
འབྲང་ལས་མཛོད་ཅིག༔ མདུན་ནས་སྲོག་གཅོད་ཤ་ཟ་མོ༔ ནག་མོ་འུག་
གདོང་གནམ་ལྕགས་སྡེརཿ ཁྲག་རལ་མཚོན་སྟོང་དགྲ་སྙིང་འདེབས༔
གནམ་ལྕགས་མཆུ་སྡེར་སྲོག་རྩ་གཅོད༔ སྐད་ཅིག་སྟོང་གསུམ་ཉུལ་བྱེད་
མཿ རྐན་རྡེབ་ སྲིད་ གསུམ་ སྙིང་ ཁྲག་ འདུ༔ སྟོང་ གསུམ་ ཟས་ཟ་ སྲིད་
གསུམ་སྐོམ་དུ་འཐུང་༔ གསོད་བྱེད་ལྷ་མོ་འཁོར་དང་བཅས༔ ཤ་ཟ་ཁྲག་
འཐུང་འབུམ་གྱིས་བསྐོར༔ དཔོན་གཡོག་འཁོར་བཅས་ལས་མཛོད་ཅིག
དབང་དང་གདམས་པའི་སྒོ་ཕྱེས་ལ༔ དམ་ལ་གནས་པའི་རྣལ་འབྱོར་
བཀའ་ཆད་སྲུངས༔ ཞེས་དབང་དང་རྗེས་གནང་བྱ༔ རེ་རེ་བཞིན་རོལ་མོ་
སྒྲོག༔ དུས་ནི་ཉི་མ་ཤར་རམ ཕྱེད་ཡོལཿ ས་སྲོས༔ ནམ་ཕྱེད་ན་ཤིས་
སོ༔ འདི་དུས་ སུ་ ཚོགས་ གཏོར་བཟང་བ་ གལ་ཆེའོ༔ ཨོ་རྒྱན་བཀའ་
ལུང་༔ ཡེ་ཤེས་མཚོ་རྒྱལ་ཞལ་གདམསཿ ཕྱག་ལེན་མེད་ཐབས་མེད་པ་
རྫོགས་སོ༔ ཤན་པ་འཁོར་བཅས་ཀྱིས་བཀའི་བྱ་ར་མཛོད༔ ལུང་འདི་
ཁྲོལ་ལ་ཆོས་འདི་ཁོ་ལ་གཏོད་ཅེས་བརྗོད་པར་བྱའོ༔ ས་མ་ཡ༔ རྒྱ་རྒྱ་རྒྱ༔
སྤྱི ཁ་ ཐཾ༔ དགེའོ༔ འདི་ཡིས་སངས་རྒྱས་བསྟན་པ་བསྲུང་བར་ཤོག༔
བསྟན་འཛིན་སྐུ་དགྲ་མ་ལུས་སྒྲོལ་བར་ཤོག༔ མངྒ་ལཾ༔ ༔
- 26 -



༄༅། །སྙིང་ཏིག་གི་བླ་མའི་རྣལ་འབྱོར་བཞུགས་སོ། །
བླ་མ་ཡི་དམ་མཁའ་འགྲོ་རྣམས་ལ་ཕྱག་འཚལ་ལོ། །རང་ཉིད་ཡི་དམ་
ལྷར་བསྒོམས་པའི་སྤྱི་བོར། རིན་པོ་ཆེའི་ཁྲི་དང་ཉི་ཟླ་པདྨའི་སྟེང་དུ། རྩ་བའི་
བླ་མ་དང་ཨོ་རྒྱན་པདྨ་དབྱེར་མེད་ཀྱི་ངོ་བོ་རྡོ་རྗེ་འཆང་ཆེན་པོ་ནམ་མཁའི་
མདོག་ཅན་རྡོ་རྗེ་དང་དྲིལ་བུ་འཛིན་པ། དར་དང་རུས་པ་དང་རིན་པོ་ཆེའི་རྒྱན་
གྱིས་ བརྒྱན་ པ། ཡུམ་མཁའ་ འགྲོ་ མཚོ་ རྒྱལ་ དམར་ མོ་རུས་ པའི་ རྒྱན་ དང་
བཅས་པ། ཕྱག་གཡས་ཡབ་ལ་འཁྱུད་ཅིང་ཐོད་པ་བདུད་རྩིས་བཀང་པ་གཡོན་
པས་ཡབ་ལ་སྟོབ་པ། ཡབ་ཡུམ་གཉིས་ཀྱི་གཡས་སུ་པདྨ་ལས་འབྲེལ་རྩལ་
དང་། རང་བྱུང་རྡོ་ རྗེ་འཇམ་པའི་དབྱངས་དང་འདྲ་བ་གཡས་རལ་གྲི་དང་
གཡོན་ཨུཏྤ་ལའི་སྟེང་དུ་སྙིང་ཏིག་གི་པོ་ཏི་བསྣམས་པ། གཡོན་ན་རྒྱལ་སྲས་
ལེགས་པ་དང་ཤཱཀྱ་གཞོན་ནུ་གཉིས་སྤྱན་རས་གཟིགས་དང་འདྲ་བ་སྐུ་མདོག་
དཀར་པོ་ཞལ་གཅིག་ཕྱག་བཞི་པ། དང་པོ་གཉིས་ཐུགས་ཀར་ཐལ་མོ་སྦྱར་བ།
གཡས་འོག་མ་མུ་ཏིག་གི་ཕྲེང་བ་འདྲེན་ཅིང་གཡོན་འོག་མས་པདྨ་དཀར་པོ་
འཛིན་པ། མདུན་དུ་རོལ་པའི་རྡོ་རྗེ་དང་དར་མ་རྡོ་རྗེ་གཉིས་ཕྱག་རྡོར་དང་འདྲ་
བ་སྐུ་མདོག་མཐིང་ཁ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པ།
རྒྱབ་ཏུ་ནམ་མཁའ་རྡོ་རྗེ་དང་ཚུལ་ཁྲིམས་འབུམ་གཉིས་ཐུགས་རྗེ་ཆེན་པོ་དོང་
སྤྲུག་དང་འདྲ་བ་གཡས་བདུད་རྩིའི་བུམ་པ། གཡོན་པདྨ་རཱ་གའི་ཕྲེང་བ་ཐུགས་
ཀར་འདྲེན་པ། གུ་རུའི་སྤྱི་གཙུག་ཏུ་ཉི་ཟླ་པདྨའི་གདན་གྱི་སྟེང་དུ་རིག་འཛིན་
-27 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཤྲཱི་སིང་ཧ་སྐུ་མདོག་མི་ཤ་ཁ་ཞལ་གཅིག་ཕྱག་གཉིས་རྣམ་སྣང་གི་ཕྱག་རྒྱ་ཅན།
དར་ངུར་སྨྲིག་གི་ན་བཟའ་གསོལ་བ་པཎྜི་ཏའི་ཆ་བྱད་ཅན་རྡོ་རྗེའི་སྐྱིལ་ཀྲུང་དུ་
བཞུགས་པ། དེའི་སྤྱི་གཙུག་ཏུ་རིག་འཛིན་དགའ་རབ་རྡོ་རྗེ་སྐུ་མདོག་དཀར་པོ་
ཞལ་གཅིག་ཕྱག་གཉིས་གཡས་སྡིགས་མཛུབ་ནམ་མཁའ་གདེངས་པ། གཡོན་
སྐྱབས་ སྦྱིན་ གྱི་ ཕྱག་རྒྱ་ཅན། དབུ་སྐྲ་ཐོར་ གཙུག་ དང་ རུས་ པའི་ རྒྱན་དྲུག་
གསོལ་བ། ཞབས་སེམས་དཔའི་སྐྱིལ་ཀྲུང་དུ་བཞུགས་པ། དེའི་སྤྱི་གཙུག་ཏུ་
རྡོ་རྗེ་འཆང་ཆེན་པོ་ནམ་མཁའི་མདོག་ཅན་རྡོ་རྗེ་དང་དྲིལ་བུ་འཛིན་ཅིང་རུས་
པའི་རྒྱན་དྲུག་གསོལ་བ། དེའི་སྤྱི་བོར་རིགས་ལྔ་ཡབ་ཡུམ་ཕྱག་མཚན་རིགས་
དང་མཐུན་པ། དེའི་སྤྱི་གཙུག་ཏུ་ཆོས་སྐུ་ཀུན་བཟང་ཡབ་ཡུམ་སྐུ་མདོག་མཐིང་
ཁ་ཞལ་གཅིག་ཕྱག་གཉིས་རྡོ་རྗེ་དང་དྲིལ་བུ་འཛིན་པས་འཁྲིལ་སྦྱོར་རྒྱན་སྣ་
ཚོགས་ཀྱིས་བརྒྱན་པ་རྡོ་རྗེའི་སྐྱིལ་ཀྲུང་གིས་བཞུགས་པ། དེ་ལ་ཆོས་འབྲེལ་
ཡོད་ཚད་ཀྱི་བླ་མ་བརྒྱུད་པ་རྣམས་དང་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱིས་བྱིན་གྱིས་རློབ་ཅིང་འདྲེན་པའི་ཚུལ་དུ་བསྐོར་ནས་བཞུགས་
པ། དེ་རྣམས་ཀྱི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུྃ་བསམ། ཐུགས་
ཀའི་ཧཱུྃ་ལས་འོད་ཟེར་འཕྲོས་ཕྱོགས་བཅུའི་སངས་རྒྱས་དང་བྱང་ཆུབ་སེམས་
དཔའ་བླ་མ་ཡི་དམ་ལྷ་ཚོགས་མཁའ་འགྲོ་ཆོས་སྐྱོང་རྟེན་གསུམ་ཕོ་བྲང་དང་
བཅས་པ་བྱོན་པར་བསམ། བཛྲ་ས་མཱ་ཛ་དང༌། ཛཧཱུྃ་བཾ་ཧོ༔ བརྗོད་པས་
སྤྱན་དྲང་ཞིང་བསྟིམ་པར་བྱའོ། །དེ་ལ་ཡན་ལག་བདུན་པ་དང་ཕྱི་ནང་གསང་
གསུམ་ གྱི་མཆོད་པ་འབུལ། དེ་ནས་མོས་ གུས་ དང༌ ལྡན་ པས་ གསོལ་ བ་
འདེབས་པ་ནི། ཨོཾ་ཨཱཧཱུྃ་ཧཱི༔ དངོས་མེད་མཐའ་བྲལ་ཀ་དག་ཆོས་ཀྱི་སྐུ། །རང་
- 28 -



སྙིང་ཏིག་གི་བླ་མའི་རྣལ་འབྱོར།
རིག་གསལ་དངས་ལྷུན་གྲུབ་ལོངས་སྤྱོད་རྫོགས། །ཀུན་ཁྱབ་ཤར་གྲོལ་སྣ་
ཚོགས་སྤྲུལ་པའི་སྐུ། །དུས་གསུམ་རང་རིག་བླ་མ་རྣམས་ལ་འདུད། །དམིགས་
མེད་ཆོས་དབྱིངས་དག་པའི་ཕོ་བྲང་དུ། །ཆོས་སྐུ་ཀུན་བཟང་ཡབ་ཡུམ་ལ་
གསོལ་བ་འདེབས། །ངོ་བོ་ཀ་ནས་དག་པར་བྱིན་གྱིས་རློབས། །ལྷུན་གྲུབ་རང་
གསལ་ འོད་ ཀྱི་ ཕོ་བྲང་དུ། །ལོངས་སྐུ་རིགས་ལྔ་ཡབ་ཡུམ་ལ་གསོལ་བ་
འདེབས། །རིག་པ་སྐུ་རུ་འཆར་བར་བྱིན་གྱིས་རློབས། །ཐུགས་རྗེ་ཕྱོགས་རིས་
མེད་ པའི་ ཕོ་བྲང་དུ། །སྤྲུལ་ སྐུ་ རྡོ་ རྗེ་ འཆང་ ལ་ གསོལ་བ་འདེབས། །སྣང་
སེམས་འཛིན་པ་སྟོངས་པར་བྱིན་གྱིས་རློབས། །དུར་ཁྲོད་མེ་རི་འབར་བའི་ཕོ་
བྲང་དུ། །རིག་འཛིན་དགའ་རབ་རྡོ་རྗེ་ལ་གསོལ་བ་འདེབས། །ཆོས་ཉིད་དོན་
དང་མཇལ་བར་བྱིན་གྱིས་རློབས། །རྒྱ་གར་སོ་ས་གླིང་གི་དུར་ཁྲོད་དུ། །རིག་
འཛིན་ཤྲཱི་སིང་ཧ་ལ་གསོལ་བ་འདེབས། །བདེ་ཆེན་འདུ་འབྲལ་མེད་པར་བྱིན་
གྱིས་རློབས། །དཔལ་རི་པདྨ་འོད་ཀྱི་ཕོ་བྲང་དུ། །ཨོ་རྒྱན་པདྨ་ཡབ་ཡུམ་ལ་
གསོལ་བ་འདེབས། །ལྷན་སྐྱེས་ཡེ་ཤེས་རྟོགས་པར་བྱིན་གྱིས་རློབས། །གཏེར་
གནས་ཁྲ་མོ་བྲག་གི་ཕོ་བྲང་དུ། །མཁའ་འགྲོ་སྙིང་ཏིག་ཉིད་ལ་གསོལ་བ་
འདེབས། །ཕུང་པོ་ལྷག་མེད་འགྲུབ་པར་བྱིན་གྱིས་རློབས། །ཚོགས་གཉིས་
རྣམ་པར་དག་པའི་ཕོ་བྲང་དུ། །ལས་འབྲེལ་རྩལ་དང་རང་བྱུང་རྡོ་རྗེ་ལ་གསོལ་
བ་འདེབས། །བདག་གཞན་དོན་གཉིས་འགྲུབ་པར་བྱིན་གྱིས་རློབས། །བསྐྱེད་
རྫོགས་ཟུང་དུ་འཇུག་པའི་ཕོ་བྲང་དུ། །ལེགས་ལྡན་པ་དང་ཤཱཀྱ་གཞོན་ནུ་ལ་
གསོལ་བ་འདེབས། །འགྲོ་དོན་ཕྱོགས་མེད་འབྱུང་བར་བྱིན་གྱིས་རློབས། །
གར་བཞུགས་གནས་མཆོག་ཆོས་ཀྱི་ཕོ་བྲང་དུ། །རྒྱལ་བ་གཡུང་སྟོན་རོལ་པའི་
- 29 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྡོ་ རྗེ་ལ་གསོལ་བ་འདེབས། །བསྐྱེད་རྫོགས་བརྟན་པ་ཐོབ་པར་ བྱིན་གྱིས་
རློབས། །སྣང་སྲིད་ཆོས་སྐུར་ཤར་བའི་ཕོ་བྲང་དུ། །དར་མ་མཛད་ནམ་མཁའ་
རྡོ་རྗེ་ལ་གསོལ་བ་འདེབས། །ཕྱོགས་མེད་གདུལ་བྱར་སྨིན་པར་བྱིན་གྱིས་
རློབས། །གསལ་སྟོང་འཛིན་པ་བྲལ་བའི་ཕོ་བྲང་དུ། །ཚུལ་ཁྲིམས་འབུམ་དང་
དྷརྨ་ལཀྵ་ལ་གསོལ་བ་འདེབས། །ཉམས་རྟོགས་གོང་དུ་འཕེལ་བར་བྱིན་གྱིས་
རློབས། །སྙིང་དབུས་ཨ་བ་དྷཱ་ཏིའི་ཕོ་བྲང་དུ། །དྲིན་ཅན་རྩ་བའི་བླ་མ་ལ་
གསོལ་བ་འདེབས། །སྐུ་ ལྔ་ ལྷུན་གྱིས་ འགྲུབ་ པར་ བྱིན་གྱིས་རློབས། །རང་
ལུས་རྣམ་ པར་ དག་ པའི་ ཕོ་ བྲང་དུ། །ཞི་ ཁྲོ་ ཌཱཀྐིའི་ཚོགས་ ལ་ གསོལ་ བ་
འདེབས། །ཉམས་ལེན་ཚད་དུ་སྐྱོལ་བར་བྱིན་གྱིས་རློབས། །དམ་ཚིག་རྣམ་
པར་ དག་ པའི་ཕོ་ བྲང་དུ། །བཀའ་སྲུང་གཏེར་བདག་རྣམས་ལ་གསོལ་བ་
འདེབས། །རྐྱེན་ངན་བར་ཆད་མེད་པར་བྱིན་གྱིས་རློབས། །བླ་མ་སངས་རྒྱས་
རིན་པོ་ཆེ་ལ་སྐྱབས་སུ་མཆི། །བདག་འཛིན་བློ་ཡིས་ཐོངས་པར་བྱིན་གྱིས་
རློབས། །དགོས་མེད་རྒྱུད་ལ་སྐྱེ་བར་བྱིན་གྱིས་རློབས། །རང་སེམས་སྐྱེ་མེད་
ཅིག་ཆར་རྟོགས་པར་བྱིན་གྱིས་རློབས། །འཁྲུལ་པ་རང་སར་དག་པར་བྱིན་
གྱིས་རློབས། །སྣང་སྲིད་ཆོས་སྐུར་འཆར་བར་བྱིན་གྱིས་རློབ། །མཚན་འབུམ་
ཅི་མང་འདོན།
༈ ཨོཾ་ཨཱ༔ཧཱུྃ་མ་ཧཱ་གུ་རུ་ཀུན་བཟང་ཡབ་ཡུམ་ན་མོ་ཧཱུྃ། །ཨོཾ་ཨཱཧཱུྃ་རིགས་ལྔ་
ཡབ་ཡུམ་ན་མོ་ཧཱུྃ། །ཨོྃ་ཨཱ༔ཧཱུྃ་དགའ་རབ་རྡོ་རྗེ་ན་མོ་ཧཱུྃ། །ཨོྃ་ཨཱ༔ཧཱུྃ་ཤྲཱི་སིང་ཧ་ན་
མོ་ཧཱུྃ། །ཨོཾ་ཨཱཊཿཧཱུཾ་པདྨ་འབྱུང་གནས་ན་མོ་ཧཱུྃ། །ཨོཾ་ཨཱཧཱུྃ་ཡེ་ཤེས་མཚོ་རྒྱལ་ན་མོ་
ཧཱུཾ། །ཨོཾ་ཨཱཧཱུཾ་པདྨ་ལས་འབྲེལ་རྩལ་ན་མོ་ཧཱུྃ། །ཨོཾ་ཨཱཧཱུྃ་རང་བྱུང་རྡོ་རྗེ་ན་མོ་
- 30 -



སྙིང་ཏིག་གི་བླ་མའི་རྣལ་འབྱོར།
ཧཱུཾ། །ཨོ་ ཨཱཧཱུྃ་རྒྱལ་སྲས་ལེགས་པ་ན་མོ་ཧཱུྃ། །ཨོྃ་ཨཱ༔ཧཱུྃ་ཤཱཀྱ་གཞོན་ནུ་ན་མོ་
ཧཱུྃ། །ཨོཾ་ ཨཱཧཱུྃ་རོལ་པའི་རྡོ་རྗེ་ན་མོ་ཧཱུྃ། །ཨོྃ་ཨཱ༔ཧཱུྃ་དར་མ་རྡོ་རྗེ་ན་མོ་ཧཱུྃ། །ཨོ་
ཨཱཧཱུཾ་ག་ག་བཛྲ་ན་མོ་ཧཱུྃ། །ཨོཾ་ཨཱཧཱུྃ་ཚུལ་ཁྲིམས་འབུམ་ན་མོ་ཧཱུྃ། །ཨོཾ་ཨཱཧཱུཾ་དྷརྨ་
ལཀྵ་ན་མོ་ཧཱུྃ། །ཨོཾ་ཨཱཧཱུཾ་པུ་ཎེ་ལཀྵ་ན་མོ་ཧཱུྃ། །ཞེས་གསོལ་བ་འདེབས་པའི་
དུས་སུ་བཀའ་བརྒྱུད་བླ་མ་རྣམས་ཀྱི་སྐུ་ལས་བདུད་རྩི་བྱུང་ནས་རང་གི་སྤྱི་བོ་
ནས་བབས། སྒོ་གསུམ་གྱི་སྡིག་སྒྲིབ་ཐམས་ཅད་དག །རྐང་མཐིལ་དང་སེན་
མོའི་སྦུག་ནས་མར་ཐོན་ནས་ལུས་ཕྱི་ནང་ཐམས་ཅད་ཡེ་ཤེས་ཀྱི་བདུད་རྩིས་
གང་བར་བསམ་མོ། །དེ་ནས་བླ་མ་ཡི་དམ་མཁའ་འགྲོ་ཆོས་སྐྱོང་སྲུང་མ་
རྣམས་ ཨོ་རྒྱན་པདྨ་ཡབ་ཡུམ་ལ་བསྟིམ། བླ་མ་ཡབ་ཡུམ་གྱི་གནས་གསུམ་
ནས་ཨོཾ་ཨཱཧཱུྃ་གསུམ་འོད་ཟེར་དང་བཅས་པ་བྱུང་ནས་རང་གི་གནས་གསུམ་དུ་
ཐིམ། སྒོ་གསུམ་གྱི་སྒྲིབ་པ་དག་སྐུ་གསུང་ཐུགས་ཀྱི་དངོས་གྲུབ་ཐོབ་པར་
བསམ། དེ་ནས་བླ་མ་ཡབ་ཡུམ་ཡང་བྱོན་ནས་སྙིང་པདྨ་འདབ་བརྒྱད་ཀྱི་སྟེང་
དུ་རྩ་བའི་བླ་མ་བསྟིམ་མོ། །སྐབས་འདིར་གསོལ་བ་གདབ་པ་དང༌། སེམས་
འཛིན་བྱེད་ལུགས་དང་། རླུང་གི་ཐུན་དང་། ཧཱུྃ་སྒྲུབ་སྦྱོར་བ་རྣམས་ བླ་མའི་
ཞལ་ལས་ཤེས་སོ།། །།དགེའོ།།
-31 -



༄༅། །བླ་མའི་རྣལ་འབྱོར་ཕྱི་ནང་གསང་གསུམ་བཞུགས་སོ༔
བླ་མ་ཡི་དམ་མཁའ་འགྲོ་གསུམ་ལ་ཕྱག་འཚལ་ལོ༔ རྫོགས་ཆེན་མཁའ་
འགྲོ་སྙིང་ཏིག་གི བླ་མའི་རྣལ་འབྱོར་བསྒོམ་པར་འདོད་པས༔ སྐྱབས་འགྲོ་
སེམས་བསྐྱེད་སྤྱི་དང་མཐུན༔ རང་གི་སྤྱི་བོའི་གཙུག་ཏུ་པདྨ་དང་ཟླ་བའི་གདན་
གྱི་སྟེང་དུ༔ རྩ་བའི་བླ་མ་རྡོ་རྗེ་སེམས་དཔའི་ཆ་བྱད་སྐུ་མདོག་དཀར་པོ་ཞལ་
གཅིག་ཕྱག་གཉིས་ཕྱག་གཡས་རྡོ་རྗེ་ཐུགས་ཀར་འཛིན་པ༔ གཡོན་པ་དངུལ་
དཀར་གྱི་དྲིལ་བུ་དཀུ་ལ་བརྟེན་པ༔ རལ་པའི་ཐོར་ཙུག་གྱེན་དུ་བཅིངས་ཤིང་
ལྷག་མ་ཐུར་དུ་གྲོལ་བ༔ སྐུ་ལ་དར་དང་རིན་པོ་ཆེའི་རྒྱན་སྣ་ཚོགས་ཀྱིས་
བརྒྱན་པ་དེའི་སྤྱི་བོར་འཁོར་ལོའི་སྟེང་དུ་ཨོཾ་དཀར་པོ༔ མགྲིན་པར་པདྨའི་ལྟེ་
བར་ཨཱདམར་པོ༔ ཐུགས་ཀར་ཉི་ཟླའི་སྟེང་དུ་ཧཱུྃ་དཀར་པོ༔ ཧཱུྃ་དཀར་པོ་དེ་ལ་
ཡི་གེ་བརྒྱ་པས་བསྐོར་ནས་སྒྲ་རང་གྲག་ཏུ་འཁོར་བར་བསམ༔ ཡི་གེ་གསུམ་
ལས་འོད་ཟེར་འཕྲོས་སངས་རྒྱས་དང་ བྱང་ཆུབ་སེམས་དཔའ་ཐམས་ཅད་
མཉེས་པའི་མཆོད་པ་ཕུལ༔ ཐུགས་དམ་གྱི་རྒྱུད་བསྐུལ་དེ་རྣམས་ཀྱི་སྐུ་གསུང་
ཐུགས་ལས་འོད་ཟེར་དཔག་ཏུ་མེད་པ་འཕྲོས༔ རྡོ་རྗེ་སེམས་དཔའ་ལ་ཐིམ་རྡོ་
རྗེ་སེམས་དཔའ་སྔར་བས་སྐུ་ཆེ་ཞིང་གཟི་བརྗིད་དང་ལྡན་པར་གྱུར༔ ཐུགས་
ཀའི་ཧཱུཾ་དཀར་པོ་ལས་ཟག་མེད་ཀྱི་བདུད་རྩི་དངུལ་ཆུའི་མདོག་ལྟ་བུ་དཀར་
ཤར་གྱིས་བྱོན་ཞབས་ཀྱི་མཐེབ་ཆེན་ལས་བབས་པས་ རང་གི་སྤྱི་གཙུག་ཚངས་བའི་བུ་ག་ནས་
མར་བབས་ནས༔ རྩ་དབུ་མའི་ནང་ན་མར་བརྒྱུད་ནས་ཚེ་འཁོར་བ་ཐོག་མ་མེད་པ་
-32 -



བླ་མའི་རྣལ་འབྱོར་ཕྱི་ནང་གསང་གསུམ།
ནས་ཐ་མ་ད་ལ་ཐུག་གི་བར་དུ་བསགས་པའི་སྡིག་པ་དང་སྒྲིབ་པ་ཐམས་ཅད་
ནག་འདུར་གྱིས་སོལ་ཁུ་ཆུས་ཁྱེར་བ་བཞིན་དུ་རྩ་ལམ་དང་ཆུ་ལམ་བ་སྤུའི་བུ་
ག་ཐམས་ཅད་ལས་ཐོན་ནས་རང་ཉིད་ལུས་ཤེལ་སྒོང་དྲི་མ་མེད་པའམཿ ཕྲུ་མ་
ཕུས་བཏབ་པ་བཞིན་དུ་དང་སངས་ཀྱིས་སོང་བར་བསམ་ཞིང་༔ མ་ཡེངས་
པར་ཡི་གེ་བརྒྱ་པ་ཅི་ནུས་སུ་འདྲེན༔ རྗེས་མི་དམིགས་པའི་ངང་ལ་བཞག དེ་
ནི་ཕྱིའི་བླ་མའི་རྣལ་འབྱོར་སྒྲིབ་པ་སྦྱོང་བའོ༔ ནང་ལྟར་དུ་བླ་མའི་རྣལ་འབྱོར་
བསྒོམ་པར་འདོད་པསཿ གོང་གི་རྡོ་རྗེ་སེམས་དཔའ་འོད་དུ་ཞུ་ནས་ཧཱུྃདཀར་
པོ་ཚེག་དྲག་དང་ལྡན་པ་ཅིག་ཏུ་གྱུར༔ ཧཱུྃ༔དེ་ལས་འོད་ཟེར་དཔག་ཏུ་མེད་པ་
འཕྲོས་པས་ཕྱི་སྣོད་ཀྱི་འཇིག་རྟེན་ལ་ཕོག་པས་གཞལ་ཡས་ཁང་དུ་གྱུར༔ ནང་
བཅུད་ཀྱི་སེམས་ཅན་ལ་ཕོག་པས་རྡོ་རྗེ་སེམས་དཔའི་རང་བཞིན་དུ་གྱུར༔ དེ་
རྣམས་ཐམས་ཅད་འོད་དུ་ཞུ་ནས་ཧཱུྃ༔དཀར་པོའི་རང་བཞིན་དུ་གྱུར༔ ཡང་སྔར་
གྱི་ཧཱུྃདེ་ལས་འོད་ཟེར་འཕྲོས་པས་ཧཱུྃདེ་དག་ཐམས་ཅད་ཚུར་བསྡུས་རྩ་བའི་
ཧཱུྃལ་ ཐིམ༔ ཧཱུྃ༔དེ་སྔར་བས་གཟི་བརྗིད་དང་ལྡན་པ་ཞིག་ཏུ་གྱུར༔ དེ་ལས་
འོད་ཟེར་འཕྲོས་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་
དམ་གྱི་རྒྱུད་བསྐུལ༔ དེ་རྣམས་ཀྱི་སྐུ་གསུང་ཐུགས་ཀྱི་འོད་ཟེར་ཧཱུྃལ་ཐིམ
ཧཱུྃཡོངས་སུ་གྱུར་པ་ལས་བླ་མ་རྡོ་རྗེ་སེམས་དཔའ་སྐུ་མདོག་མཐིང་ཁ་རྡོ་རྗེ་
དང་དྲིལ་བུ་འཛིན་པ༔ ཡུམ་རྡོ་རྗེ་རྣལ་འབྱོར་མ་དང་གཉིས་སུ་མེད་པར་གྱུར
དེའི་སྐུ་ལ་དར་དང་རུས་པ་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ
ཡབ་ཡུམ་གཉིས་སུ་མེད་པའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་
ཧཱུྃ༔དམར་སེར༔ དེ་ལས་འོད་ཟེར་ཡར་འཕྲོས་རྩ་དབུ་མའི་ནང་ན་ཡར་སོང་
-33-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བསཿ སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱི་ཐུགས་དམ་གྱི་
རྒྱུད་བསྐུལ༔ རང་གི་སྤྱི་བོའི་ཐད་ཀ་ཁྲུ་གང་གི་ཐད་དུ་སྣ་ཚོགས་པདྨ་འདབ་མ་
བཞི་དང་ལྡན་པའི་སྟེང་དུ་བླ་མ་ཀུན་འདུས་རྡོ་རྗེ་སེམས་དཔའ་སྐུ་མདོག་
དཀར་པོ་ཉི་མ་འབུམ་གྱི་གཟི་བརྗིད་དང་ལྡན་པ༔ ཕྱག་གཉིས་རྡོ་རྗེ་དང་དྲིལ་
བུ་འཛིན་པ༔ སྐུ་ལ་དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པཿ དེའི་
ཐུགས་ཀར་ཧཱུྃ་དཀར་པོ་ལས་འོད་ཟེར་དཔག་ཏུ་མེད་པ་འཕྲོས༔ སངས་རྒྱས་
དང་བྱང་ཆུབ་སེམས་དཔའ་ཐམས་ཅད་རྡོ་རྗེ་སེམས་དཔའ་ལ་གདུགས་ཕུབ་
པའི་ཚུལ་དུ་སྤུང་ངེ་བཞུགས་པར་བསྒོམ༔ དེ་རྣམས་ཀྱི་སྐུ་གསུང་ཐུགས་ཡོན་
ཏན་ཕྲིན་ལས་ཐམས་ཅད་རྡོ་རྗེ་སེམས་དཔའ་ལ་ཐིམ་པས་རྡོ་རྗེ་སེམས་དཔའི་
ཐུགས་ཀ་ནས་ཧཱུྃ་དཀར་པོ༔ རང་གི་ཐུགས་ཀའི་ཧཱུྃ་དམར་སེར་གཉིས་སྔགས་
ཀྱི་ཕྲེང་བའི་ཚུལ་དུ་བརྒྱུད༔ ཨོཾ་བཛྲ་གུ་རུ་པདྨ་སིདྡྷི་ཧཱུྃ༔ ཞེས་བརྗོད་པས
མདུན་གྱི་ནམ་མཁའ་ལ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
ཀྱང་སྔགས་ཀྱི་སྒྲ་འབྲུག་སྟོང་ལྡིར་བ་ཙམ་དུ་རང་བསྒྲག་ཏུ་འདྲེན་པར་བསམ༔
ཐུན་ མཚམས་ སུ་ རླུང་བུམ་པ་ཅན་ འཛིན༔ རྗེས་ མི་དམིགས་ པའི་ ངང་ ལ་
བཞག༔ ནང་གི་བླ་མའི་རྣལ་འབྱོར་རོ༔ གསང་བའི་བླ་མའི་རྣལ་འབྱོར་བསྒོམ་
པ་ནི༔ རང་ལུས་ལྷ་སྐུར་གསལ་བཏབ་ནས༔ བདག་དང་མཐའ་ཡས་སེམས་
ཅན་རྣམསཿ ཡེ་ནས་སངས་རྒྱས་ཡིན་པ་ལ༔ ཡིན་པར་ཤེས་པའི་བདག་ཉིད་
དུ༔ བྱང་ཆུབ་མཆོག་ཏུ་སེམས་བསྐྱེད་དོ༔ དེ་བཞིན་བདག་གིས་གསལ་གདབ་
བོ༔ གོང་དུ་བསྒོམས་པ་རྣམས་འོད་དུ་ཞུ་བ་ལས་དུས་གསུམ་གྱི་སངས་རྒྱས་
ཐམས་ཅད་ཀྱི་སྐུ་གསུང་ཐུགས་ཀྱི་ངོ་བོར་གྱུར་པ་ཧཱུཾ་མཐིང་ཁ་ཞིག་ཏུ་བསམ༔
-34-



བླ་མའི་རྣལ་འབྱོར་ཕྱི་ནང་གསང་གསུམ།
འཕྲོ་འདུ་གོང་དང་འདྲ༔ ཧཱུྃ་ཡོངས་སུ་གྱུར་པ་ལས་བླ་མ་རྡོ་རྗེ་འཆང་ཆེན་པོ་རྡོ་
རྗེ་དང་དྲིལ་བུ་བསྣོལ་ཐབས་སུ་འཛིན་པ༔ དེའི་པང་དུ་ཡུམ་རྡོ་རྗེ་རྣལ་འབྱོར་
མ་སྐུ་མདོག་སྔོ་སྐྱ་གྲི་གུག་དང་ཐོད་ཁྲག་འཛིན་པས་ཡབ་ལ་འཁྱུད་པཿ ཡབ་
ཡུམ་གཉིས་ཀའང་དར་དང་རུས་པ་དང་རིན་པོ་ཆེས་བརྒྱན་པཿ དེའི་ཐུགས་
ཀར་རྩ་འདབ་བཞི་བཅུ་རྩ་གཉིས༔ དེའི་དབུས་སུ་པདྨ་འདབ་མ་བཞི་པ༔ དེའི་
དབུས་སུ་ཀུན་ཏུ་བཟང་པོ་ཡབ་ཡུམ༔ རྒྱན་མེད་མཉམ་གཞག་གི་ཕྱག་རྒྱ་ཅན༔
དེའི་ཤར་དུ་རྡོ་རྗེ་སེམས་དཔའ ལྷོར་རིན་ཆེན་འབྱུང་ལྡན༔ ནུབ་ཏུ་སྣང་བ་
མཐའ་ཡས༔ བྱང་དུ་དོན་ཡོད་གྲུབ་པ༔ དེ་རྣམས་ཀྱིས་གཙོ་བྱས་ཞི་བ་བཞི་
བཅུ་རྩ་གཉིས༔ ཀུན་ཏུ་བཟང་པོའི་མདངས་ལས་འབར་བ་ལྔ་བཅུ་རྩ་བརྒྱད༔
དེའི་ སྤྱི་བོར་སྣ་ཚོགས་པདྨ་འདབ་མ་བརྒྱད་དང་ལྡན་པ༔ དེའི་ལྟེ་བར་སྣ་
ཚོགས་པདྨ་འདབ་མ་བཞིའི་དབུས་སུ༔ གུ་རུ་ཐོད་ཕྲེང་རྩལ༔ ཤར་དུ་རྡོ་རྗེ་
ཐོད་ཕྲེང་རྩལ༔ ལྷོར་རཏྣ་ཐོད་ཕྲེང་རྩལ༔ ནུབ་ཏུ་པདྨ་ཐོད་ཕྲེང་རྩལ༔ བྱང་དུ་
ཀརྨ་ཐོད་ཕྲེང་རྩལ༔ དེ་རྣམས་ཐམས་ཅད་ཀྱང་ཡབ་ཡུམ་གྱི་རྣམ་པར་བསམ༔
མུ་ཁྱུད་ལ་རང་འདྲ་བ་དཔག་ཏུ་མེད་པས་བསྐོར་བར་བསམ༔ པདྨ་འདབ་མ་
བརྒྱད་ལ་གུ་རུ་མཚན་བརྒྱད༔ གཡས་ཌཱ་རུ་གཡོན་དྲིལ་བུ་དཀུར་བརྟེན་པའོ༔
དེ་རྣམས་ལ་རང་འདྲ་བ་དཔག་ཏུ་མེད་པས་བསྐོར་བ༔ མུ་ཁྱུད་ལ་བརྒྱུད་པའི་
བླ་མ་རྣམས་ཀྱིས་བསྐོར་བ༔ གུ་རུ་ཐོད་ཕྲེང་རྩལ་ གྱི་སྤྱི་བོར་ཨོ་རྒྱན་པདྨ་
འབྱུང་གནས༔ དེའི་སྤྱི་བོར་ཤྲཱི་སིང་ཧ དེའི་སྤྱི་བོར་དགའ་རབ་རྡོ་རྗེ༔ དེའི་སྤྱི་
བོར་རྡོ་རྗེ་འཆང་ཆེན་པོ༔ དེའི་སྤྱི་བོར་ཀུན་ཏུ་བཟང་པོ་ཡབ་ཡུམ༔ གཞན་ཡང་
སངས་རྒྱས་དང་བྱང་ཆུབ་སེམས་དཔའ་སྤྲིན་འཐིབ་པ་བཞིན་བཞུགས་པར་
- 35 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
བསམ༔ རང་གི་སྤྱི་བོའི་གཙུག་ནས་རྐང་པའི་མཐིལ་ཡན་ཆད་ཏིལ་གྱི་སྒོང་བུ་
ཁ་བྱེ་བ་ལྟ་བུར་དཔའ་བོ་དང་མཁའ་འགྲོ་ཐམས་ཅད་ཀྱིས་ཐེམ་འགག་ནེམ་
འགག་བཞུགས་པར་བསྒོམ༔ དེ་རྣམས་ཐམས་ཅད་སྔགས་ཀྱི་རང་སྒྲ་དི་རི་རི
ཕྱིའི་འབྱུང་བ་ཡང་དེ་དང་འདྲ་བར་བསྒོམ༔ ཐུན་འཇོག་པའི་དུས་སུ་དབྱེར་
མེད་པའི་ངང་ལ་བཞག་གོ །
༈ གསང་བ་ལྟར་དུ་བཟླས་པ་ནི༔ རང་ལུས་གོང་ལྟར་རྡོ་རྗེ་འཆང་ཆེན་པོ་
ཡབ་ཡུམ༔ སྤྱི་བོར་རྩ་བའི་བླ་མ་ཨོ་རྒྱན་པདྨ་འབྱུང་གནས་དང་དབྱེར་མེད་
པར་བསྒོམ༔ གཞན་ཡང་སངས་རྒྱས་དང་བྱང་ཆུབ་སེམས་དཔའ་བརྒྱུད་པའི་
བླ་མ་རྣམས་སྤྲིན་འཐིབ་པ་ལྟ་བུར་བསམ༔ ཀུན་ཏུ་བཟང་པོའི་ཐུགས་ཀ་ནས་
ཧཱུྃ་མཐིང་ག་འོད་ཟེར་ལྔ་དང་ལྡན་པ་དེ་ལས་ཧཱུྃ་ཡར་འཕྲོས་སྤྱི་གཙུག་ཏུ་རྡོ་རྗེ་
སེམས་དཔའི་ཐུགས་ཀ་ན་ཟླ་བ་ཉ་གང་བ་གཅིག་བསམ༔ དེའི་སྟེང་དུ་ཡི་གེ་ཧཱུྃ་
དཀར་ པོ་ གཅིག་ བསམ༔ རྒྱུད་ ལྟར་ གཡོན་ སླར་ དཔྱད་ མར་སྐོར་དུ་བརྒྱུད་པར་
བསམཿ བ་སྤུའི་བུ་ག་ཐམས་ཅད་ཧཱུྃ་གིས་ཁེངས་པར་བསམ་མོ༔ དེ་ལྟར་འོད་
ཟེར་གྱི་འཕྲོ་འདུ་རྒྱུན་མ་ཆད་པར་བསྒོམ་མོ༔ བླ་མའི་རྣལ་འབྱོར་ཕྱི་ནང་
གསང་གསུམ་རྫོགས་སོ༔
༄༅། །དེ་ནས་གསོལ་བ་གདབ་པ་ནི། དངོས་མེད་མཐའ་བྲལ་ཀ་དག་
ཆོས་ཀྱི་སྐུ། །རང་རིག་གསལ་དངས་ལྷུན་གྲུབ་ལོངས་སྤྱོད་རྫོགས། །ཀུན་ཁྱབ་
ཤར་གྲོལ་སྣ་ཚོགས་སྤྲུལ་པའི་སྐུ། །དུས་གསུམ་རང་རིག་བླ་མ་རྣམས་ལ་
འདུད། །དམིགས་མེད་ཆོས་དབྱིངས་དག་པའི་ཕོ་བྲང་དུ། །ཀུན་བཟང་ཡབ་
ཡུམ་ ཉིད་ ལ་ གསོལ་ བ་ འདེབས། །ངོ༌ བོ་ ཀ་ དག་ རྟོགས་ པར་ བྱིན་ གྱིས་
- 36 -



བླ་མའི་རྣལ་འབྱོར་ཕྱི་ནང་གསང་གསུམ།
རློབས། །ལྷུན་གྲུབ་རང་གསལ་འོད་ཀྱི་གཞལ་ཡས་སུ། །ལོངས་སྐུ་ཞི་ཁྲོའི་
ཚོགས་ལ་གསོལ་བ་འདེབས། །རིག་པ་སྐུ་རུ་སྨིན་པར་བྱིན་གྱིས་རློབས། །
ཐུགས་རྗེ་ཕྱོགས་རིས་མེད་པའི་ཕོ་བྲང་དུ། །སྤྲུལ་སྐུ་རྡོ་རྗེ་འཆང་ལ་གསོལ་བ་
འདེབས། །སྣང་སེམས་འཛིན་པ་སྟོངས་པར་བྱིན་གྱིས་རློབས། །དུར་ཁྲོད་མེ་
རི་འབར་བའི་ཕོ་བྲང་དུ། །དགའ་རབ་རྡོ་རྗེའི་སྐུ་ལ་གསོལ་བ་འདེབས། །ཆོས་
ཉིད་དོན་དང་མཇལ་བར་བྱིན་གྱིས་རློབས། །དུར་ཁྲོད་སོ་ས་གླིང་གི་ཕོ་བྲང་
དུ། །ཤྲཱི་སིང་ཧ་ཉིད་ལ་གསོལ་བ་འདེབས། །བདེ་ཆེན་འདུ་འབྲལ་མེད་པར་
བྱིན་གྱིས་རློབས། །དཔལ་རི་པདྨ་འོད་ཀྱི་ཕོ་བྲང་དུ། །ཨོ་རྒྱན་པདྨའི་སྐུ་ལ་
གསོལ་བ་འདེབས། །འཆི་མེད་རིག་འཛིན་འགྲུབ་པར་བྱིན་གྱིས་རློབས། །
གཞོ་སྟོད་ཏེ་སྒྲོ་བྲག་གི་ཕོ་བྲང་དུ། །ཡེ་ཤེས་མཁའ་འགྲོ་མ་ལ་གསོལ་བ་
འདེབས། །ཆོས་ཉིད་མངོན་སུམ་མཐོང་བར་བྱིན་གྱིས་རློབས། །མཁའ་སྤྱོད་
རིག་ འཛིན་ དག་ པའི་ ཕོ་ བྲང་ དུ། །པདྨ་ ལས་ འབྲེལ་ རྩལ་ ལ་ གསོལ་བ་
འདེབས། །ཟབ་དོན་དགོངས་པ་རྟོགས་པར་བྱིན་གྱིས་རློབས། །བྱར་ཡུལ་གྲོ་
ས་ལུང་གི་དགོན་པ་རུ། །རྒྱལ་སྲས་ལེགས་ལྡན་པ་ལ་གསོལ་བ་འདེབས། །
བདག་གཞན་དོན་གཉིས་འགྲུབ་པར་བྱིན་གྱིས་རློབས། །ལ་རྒྱབ་ལྷུན་གྲུབ་
སྟེང་གི་གདན་ས་རུ། །རང་བྱུང་རྡོ་རྗེའི་ཞབས་ལ་གསོལ་བ་འདེབས། །འགྲོ་
དོན་ལྷུན་གྱིས་འགྲུབ་པར་བྱིན་གྱིས་རློབས། །རྣམ་དག་ལྷུན་གྱིས་གྲུབ་པའི་
གཞལ་ཡས་སུ། །དར་མ་རྡོ་རྗེའི་ཞབས་ལ་གསོལ་བ་འདེབས། །འཁྲུལ་པ་
རང་སར་དག་པར་བྱིན་གྱིས་རློབས། །གར་བཞུགས་དག་པ་ཆོས་ཀྱི་ཕོ་བྲང་
ན། །ནམ་མཁའ་རྡོ་རྗེའི་ཞབས་ལ་གསོལ་བ་འདེབས། །ཆོས་ཉིད་བདེན་པ་
-37 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མཐོང་ བར་ བྱིན་ གྱིས་རློབས། །བསྐྱེད་ རྫོགས་ བརྟན་ པ་ ཐོབ་ པའི་ ཕོ་ བྲང་
ན། །ཚུལ་ཁྲིམས་འབུམ་པའི་ཞབས་ལ་གསོལ་བ་འདེབས། །སྐུ་ལྔ་ལྷུན་གྱིས་
འགྲུབ་པར་བྱིན་གྱིས་རློབས། །སྣང་སྲིད་སྒྱུ་མར་རྟོགས་པའི་ཕོ་བྲང་ན། །དྷརྨ་
ལཀའི་ཞབས་ལ་གསོབ་འདེབས། །ཨ་འཐས་འཁྲུལ་པ་ཞིག་པར་བྱིན་གྱིས་
རློབས། །བཀའ་དང༌ དམ་ ཚིག་ དག་ པའི་ ཕོ་ བྲང་ན། །བུདྡྷ་ ཤཱིའི་ཞབས་ལ་
གསོལ་བ་འདེབས། ། ལོག་རྟོག་དྲི་མ་དག་པར་བྱིན་གྱིས་རློབས། །སྤྱི་གཙུག་
བདེ་ བ་ ཆེན་ པོའི་ གཞལ་ ཡས་ སུ། །རྩ་ བའི་ བླ་ མའི་ ཞབས་ ལ་ གསོལ་ བ་
འདེབས། །ཟབ་དོན་སྙིང་པོ་ལོན་པར་བྱིན་གྱིས་རློབས། །རང་ལུས་རྣམ་པར་
དག་པའི་ཕོ་བྲང་དུ། ། ཞི་ཁྲོ་ཌཱཀྐིའི་ཚོགས་ལ་གསོལ་བ་འདེབས། །རང་སྣང་
རང་ངོ་ཤེས་པར་ བྱིན་གྱིས་རློབས། །ལྡང་ ལྷ་ ཁྲ་མོ་བྲག་གི་དབེན་གནས་
སུ། །མཁའ་འགྲོ་སྙིང་ཐིག་ཉིད་ལ་གསོལ་བ་འདེབས། །གདོས་བཅས་འོད་
ལུས་འགྲུབ་པར་བྱིན་གྱིས་རློབས། །བཀའ་དང་བསྟན་པ་བསྲུང་བའི་ཕོ་བྲང་
ན། །བཀའ་བདག་གཏེར་སྲུང་རྣམས་ལ་གསོལ་བ་འདེབས། །རྐྱེན་སྣང་བར་
ཆད་ཞི་བར་བྱིན་གྱིས་རློབས། །ཆོས་ཉིད་མངོན་སུམ་མཐོང་བར་བྱིན་གྱིས་
རློབས། །རིག་པ་ཚད་ལ་ཕེབས་པར་བྱིན་གྱིས་རློབས། །ཉམས་སྣང་གོང་དུ་
འཕེལ་ བར་ བྱིན་གྱིས་རློབས། །ཆོས་ཉིད་ཟད་སར་འཁྱོལ་བར་ བྱིན་གྱིས་
རློབས། །བདེན་ པ་ མངོན་ དུ་ མཐོང་ བར་ བྱིན་གྱིས་རློབས། །གྷར་ དམ་པའི་
སྒྲུབ་གནས་ཤུག་ཚར་དཔལ་གྱི་དགོན་པར་བདག་འཕགས་པ་དཔོན་པོ་དར་
མ་བཟང་པོས། འགྲོ་བ་རྣམས་བདེ་ཆེན་རྟོགས་པའི་སེམས་བསྐྱེད་དང་ལྡན་
པས་སྙིང་ཏིག་གི་ཡིག་ཆ་ཆ་ཚང་བར་བཞེངས་པ་འདིའི་དགེ་བས་སངས་རྒྱས་
- 38 -



བླ་མའི་རྣལ་འབྱོར་ཕྱི་ནང་གསང་གསུམ།
ཀྱི་བསྟན་པ་དར་ཞིང་རྒྱས་ཏེ་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་མྱུར་དུ་
སྐེམས་པར་ཤོག་ཅིག །དགེའོ།། །
-39 -



༄༅། ཁྲེགས་ཆོད་ངོ་སྤྱོད་མཐའ་གྲོལ་ཀློང་ཡངས་བཞུགས་སོ༔
གནས༔ ངོ་བོ་ཁྱབ་བརྡལ་དོན་གྱི་ཀློང་ལ་ཕྱག་འཚལ་ལོ༔
སྐལ་ལྡན་ལམ་དུ་འཇུག་པ་ལ༔ གནད་ཀྱི་ཞལ་གདམས་བསྟན་པ་ནི་གཉིས་
ལས༔ ཁྲེགས་ཆོད་དང་ཐོད་རྒལ་ལོ༔ དང་པོ་ནི༔ ཇི་ལྟར་སྣང་ཞིང་སྲིད་པའི་
ཆོས་ཐམས་ཅད་རྒྱ་ཆད་ཕྱོགས་ལྷུང་མེད་པ༔ མ་བཅོས་རྩོལ་སྒྲུབ་ཡེ་ནས་བྲལ་
བའི་ངོ་བོ་ཀ་དག་གི་དོན༔ རྒྱུད་ལ་རྟོགས་པའི་གདིང་མ་ཐོབ་ན་དོན་མེད་དེ༔
ཀློང་གསལ་ལས༔ ཐེག་པའི་ཆོས་རྣམས་ངོ་བོར་རྫོགསཿ ངོ་བོ་ཆོས་རྣམས་
ཀུན་ གྱི་དོན༔ དེ་མེད་ཚིག་སོགས་དོན་མེད་འགྱུར༔ ཅེས་སོ༔ དེ་ལ་ཁྲེགས་
ཆོད་ཀྱི་གཞིའི་དོན་ཇི་ལྟ་བ་བཞིན་ངོ་སྤྲོད་པ་གལ་ཆེ་སྟེ༔ དང་པོ་རྟོག་པ་རྩད་
བཅད་པ་ནི༔ སེམས་ཀྱི་ངོ་བོ་སྟོང་པ་ཅིར་ཡང་མ་གྲུབ་པ་ལས་གདངས་སྣ་
ཚོགས་སུ་འཆར་བའི་ཕྲ་མོ་འདི༔ སྟོང་གསལ་དུ་མ་ཤེས་པས་བདག་འཛིན་
རང་རྒྱུད་དུ་ཞེན་པས་འཁོར་བར་འཁྱམས་པ་ཡིན་ཏེ་བཏགས་གྲོལ་ལས༔
སྲིད་པའི་རྩ་བ་བདག་འཛིན་ཉིད༔ ཅེས་སོ༔ དེའི་རྩ་བ་རྩད་བཅད་པ་ནི༔
སྐྱེས་བུ་གཅིག་ལ་བྱེད་སྤྱོད་ཐམས་ཅད་ཀྱི་སྔོན་དུ་ལུས་ངག་ཡིད་གསུམ་པོ་
འདི་ལས་གཞན་དུ་འགྲོ་རྒྱུ་མེད་པས༔ ལུས་ངག་ཡིད་གསུམ་པོ་འདིའི་མར་
འཁོར་བར་འཁྱམས་མཁན་དེ་གང་ཡིན༔ ཡར་སངས་རྒྱས་ཐོབ་པར་འདོད་པ་
དེ་གང་གིས་འདོད༔ བདེ་སྡུག་གི་རྟེན་ཐམས་ཅད་གང་གིས་བྱེད༔ ལུས་ངག་
ཡིད་གསུམ་སོ་སོ་བས་བྱེད་དམ་ཚོགས་པ་གཅིག་པས་བྱེད༔ བརྟགས་པས་
-40-



ཁྲེགས་ཆོད་ངོ་སྤྲོད་མཐའ་གྲོལ་ཀློང་ཡངས།
བྱེད་མཁན་གྱི་རྩ་བ་སེམས་སུ་ཐག་ཆོད་པར་འགྱུར་རོ༔ ཀློང་གསལ་ལས༔
ཉག་ གཅིག་ འཁོར་ འདས་ ཀུན་ གྱི་ གཞིཝ ཞེས་ སོ༔ དེ་ནས་སེམས་ཀྱི་
མཚང་བཙལ་བ་ནི༔ བྱེད་མཁན་སེམས་སུ་འདུག་ན་སེམས་ཀྱི་གཞི་འཁོར་
འདས་ཙམ་དུ་མ་ཕྱེ་བའི་གོང་ནས་དང་པོ་སེམས་འཁོར་བར་འཁྱམས་མཁན་
དེ་གང་ཡིན༔ སུས་བཟོསཿ ཇི་ལྟར་འཁྱམས་པ་ཡིན་བརྟགས་པས་དེ་གང་
ནས་ཀྱང་རྙེད་པར་མི་འགྱུར་རོ༔ མུ་ཏིག་ཕྲེང་བ་ལས༔ ཐོག་མ་ཉིད་ཀྱི་ཀ་དག་
ལ༔ འཁྲུལ་ཞེས་ཙམ་དུ་བརྗོད་པ་མེད༔ དེ་བཞིན་མ་འཁྲུལ་པ་ཡང་ཅི༔ དེ་
ཕྱིར་འཁྲུལ་པ་གདོད་ནས་དག ཅེས་སོ༔ དེ་ནས་བྱུང་གནས་འགྲོ་གསུམ་ལ་
བརྟག་པ་ནི༔ དེ་ལྟར་གཞིའི་མ་ཚང་མ་རྙེད་ཀྱང་༔ འཁོར་འདས་སུ་འཛིན་པའི་
རྩ་བ་འདི་ཇི་སྲིད་དུ་བརྟགས་ཏེ༔ ཕྱི་སྣོད་ནང་བཅུད་ལུས་ཕྱི་ནང་མགོ་མཇུག་
ལ་ སོགས་ པའི་ གནས་ གང་ནས་བྱུང་༔ རྩ་ བ་ཅི་ལས་ སྐྱེས༔ ད་ལྟ་ གང་ན་
གནས༔ ཇི་ལྟར་བརྟེན༔ ཐ་མ་གང་ནས་གང་དུ་འགྲོ༔ འགགས་པ་ཡིན་ནམ་
བརྟགས་པས་གང་ནས་ཀྱང་མ་བྱུང་༔ གང་དུ་ཡང་མི་གནསཿ གང་དུ་ཡང་མི་
འགྲོ༔ རྩ་བྲལ་འགྱུར་བ་མེད་པའི་དོན་གོ་བར་འགྱུར་རོ༔ བཏགས་གྲོལ་ལས༔
ཕྱི་ནང་ཀུན་བརྟགས་ཡེ་སྟོང་གྲོལ༔ ཅེས་སོ༔ དེ་ལྟར་བརྟགས་ཤིང་གཞིག་
བྱེད་ཀྱི་ཤེས་པ་ཉིད་ལ་བརྟགས་ཀྱང་༔ རང་བཞིན་མ་གྲུབ་པས་རྡུལ་ཙམ་ཡང་
མི་རྙེད༔ ཇི་ལྟར་ཡང་མ་མཐོང་བས་རང་བཞིན་གྱི་སྟོང་པ་རྩ་བྲལ་དུ་འདུག་
པས་བདག་འཛིན་རང་སར་གྲོལ་བའོ༔ དེ་ལྟར་བདག་འཛིན་རང་སར་གྲོལ་ཙ་
ན་གཟུང་འཛིན་སྲིད་རྩའི་རྣམ་རྟོག་རང་སར་གྲོལ་བས་དཔེར་ན་རྩ་བ་བཅད་
པའི་སྡོང་པོ་ལ་ལོ་འདབ་ངང་གིས་སྐམ་པ་བཞིན་ནོ༔ ལུང་ལས༔ ཀུན་གཞི་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
རྣམ་ པར་ དག་ཤེས་ན༔ གཞི་ དོན་མངོན་གྱུར་ རང་སར་གྲོལ༔ ཅེས་སོ༔ དེ་
ནས་རྣམ་རྟོག་སེམས་སུ་ངོ་སྤྲད་པ་ནི༔ རིག་པའི་རང་རྩལ་མི་དྲན་དགུ་དྲན་
འདི་ལ་སེམས་ཞེས་བྱ་སྟེ༔ རགས་པ་དང་༔ ཕྲ་བ་དང་༔ ལུང་དུ་མ་བསྟན་པའི་
རྟོག་པ་ཕྲ་མོ་ཐམས་ཅད་རང་སྣང་རིག་པའི་འཆར་ཚུལ་དུ་མ་འདུས་པ་མེད་དེ༔
དེ་ཡང་ངོ་བོ་རིག་སྟོང་ཝལ་པོ་ རྗེས་མེད༔ རང་ཤར་རང་གྲོལ༔ ངོ་བོ་སྟོང་
གསལ་ལས་མ་འདས་ཏེ རྒྱ་མཚོ་ལས་རླབས་གཡོ་བའམ མཁའ་ལ་སེར་བུ་
གཡོ་བ་བཞིན་ནོ༔ ཀློང་གསལ་ལས༔ སེམས་ལས་དྲན་བསམ་རིག་པའི་རྩལ༔
སྣང་ཤེས་དག་ཏུ་གྱུར་ཚད་ཀུན༔ རིག་པ་ཉིད་ལས་ལོགས་ན་མེད༔ ཅེས་སོ༔
དེ་ནས་སེམས་སྟོང་པར་ངོ་སྤྲད་པ་ནི༔ དེ་ལྟར་འཕྲོ་མཁན་གྱི་སེམས་གཞི་ནས་
མེད་དེ་དེ་ལྟར་བརྟགས་པས་ཀྱང་ངོ་བོ་འདི་ཡིན་བསྟན་རྒྱུ་མི་རྙེད་པཿ གསལ་
ཙམ་རིག་ཙམ་དུ་སྣང་ཡང་དཔེས་མཚོན་དུ་མེདཿ དངོས་སུ་བསྟན་དུ་མེད༔
ཚིག་གིས་འདི་ཞེས་བསྟན་རྒྱུ་མི་རྙེད་དོ༔ དཔེར་ན༔ འདུས་མ་བྱས་པའི་ནམ་
མཁའ་དང་འདྲ་བའི་བྱང་ཆུབ་སེམས་ཀྱི་ཆོས་ཉིད་ལཿ གང་གིས་ཀྱང་མཚོན་
དུ་མི་བཏུབ་པའོ༔ རྒྱུད་ལས་ཀྱང་༔ འགྱུ་བྱེད་ཉིད་ལ་ཚུར་བལྟས་པསཿ མ་
སྤངས་རང་གྲོལ་སེར་བུ་འདྲ༔ ཞེས་སོ༔ ཡི་གེ་མེད་པ་ལས༔ རང་བྱུང་ཡེ་ཤེས་
ཀྱི་ལྟ་བ་ལ་དཔྱད་པའི་ཡུལ་མེད་དེ༔ སྔར་འདས་པ་མེད་དོ༔ ཕྱིས་འབྱུང་བ་
མེད་དོ༔ ད་ལྟར་གནས་པ་ཡང་མེད་དོ༔ ལས་མེད་དོ༔ བག་ཆགས་མེད་དོ༔
མ་རིག་པ་མེད་དོ༔ སེམས་མེད་དོ༔ ཤེས་རབ་མེད་དོ༔ འཁོར་བ་མེད་དོ༔ མྱ་
ངན་ལས་འདས་པ་མེད་དོ༔ རིག་པ་ཉིད་ཀྱང་ཡོད་པ་མ་ཡིན་ཏེ༔ ཡེ་ཤེས་སུ་
སྣང་བ་གང་ཡང་མེད་དོ༔ དེ་ཐམས་ཅད་འཛིན་པ་མེད་པ་ལས་བྱུང་ངོ་༔ ཞེས་
- 42 -



ཁྲེགས་ཆོད་ངོ་སྤྲོད་མཐའ་གྲོལ་ཀློང་ཡངས།
སོ༔ དེ་ནས་སྟོང་པ་སྣང་བར་ངོ་སྤྲད་པ་ནི༔ དེ་ལྟར་མེད་བཞིན་དུ་རྩལ་སྣང་
ཅིར་ཡང་སྣང་བས་ཀུན་ལ་ཁྱབ་བཞིན་དུ་འགྱུར་བ་མེད་པཿ རྒྱ་མ་ཆད་པ༔
ཕྱོགས་སུ་མ་ལྷུང་བ ཆོས་སྐུའི་ངོ་བོ་ཉིད་དུ་མ་གྱུར་པ་མེད་ཅིང་ཅིར་ཡང་སྣང་
བའོ༔ རྒྱུད་ལས༔ འགག་མེད་རྩལ་ནི་ཅིར་ཡང་འཆར༔ སྟོང་གསལ་རིག་ཅིང་
འགྱུར་བ་མེད༔ ཅེས་སོ༔ སྣང་སྟོང་གཉིས་མེད་དུ་ངོ་སྤྲད་པ་ནི་དེ་ལྟར་སྣང་བ་
ཐམས་ཅད་ཀྱང་རྒྱུ་རྐྱེན་འདི་ཡིན་བཙལ་བས་མི་རྙེད་པཿ འདི་ལ་སྣང་བྱ་བ་
མེད་དེ་ཕྱོགས་རིས་མེད་པར་སེམས་ཉིད་ཀྱི་ཀློང་དུ་བརྡལ་ཏེ༔ གང་ལྟར་སྣང་
ཡང་རང་གི་ངོ་བོས་སྟོང་པ་རྒྱ་མཚོ་ནང་གི་གཟའ་སྐར་བཞིན་ཡེ་ནས་སྣང་སྟོང་
གཉིས་མེད་དུ་གནས་པའོ༔ རང་ཤར་ལསཿ སྣོད་བཅུད་ཡེ་ནས་སྟོང་པ་ཉིད
དོན་དམ་ཀུན་རྫོབ་གཟུགས་ཅན་ནོ༔ ཞེས་སོ༔ ཉི་ཟླ་ཁ་སྦྱོར་ལསཿ དམིགས་
པས་སྣང་བའི་ཡུལ་རྣམས་ལ༔ རང་བཞིན་མེད་པར་སུས་རྟོགས་པཿ འདི་ལ་
སྣང་སྟོང་གཉིས་སུ་མེདཿ ཅེས་སོ༔ གཉིས་མེད་རང་གྲོལ་དུ་ངོ་སྤྲོད་པ་ནི༔
དོན་རང་བྱུང་གི་རིམ་པ་གསལ་སྟོང་གཉིས་མེད་རང་གྲོལ༔ སངས་རྒྱས་ཀྱི་
དགོངས་པར་ངོ་སྤྲད་དེ༔ རང་གི་རིག་པ་དངོས་པོ་དང་མཚན་མར་གྲུབ་པ་མེད་
དེ༔ ངོ་བོ་སྟོང་པ་ངོས་བཟུང་མེད་པ་འདི༔ ཆོས་སྐུ་ཀུན་ཏུ་བཟང་པོ་ཡིན་ནོ༔
སྟོང་པ་སྟོང་པར་ཕྱང་མ་ཆད་པ་སྟེ༔ རང་ས་ན་ས་ལེ་ཧྲིག་གེ་བ་འདི་ཆོས་སྐུ་
ཀུན་ཏུ་བཟང་པོ་ཡིན་ནོ༔ དེ་ལྟར་གསལ་སྟོང་གཉིས་སུ་མེད་པའི་རང་བྱུང་གི་
ཡེ་ཤེས་དེ་ངོ་ཤེས་པས་ནི་རང་རིག་སྤྲོས་བྲལ་ཆོས་ཀྱི་སྐུར་གྲོལ་ལོ༔ རིག་
རྩལ་འགགས་པ་མེད་པ་ནི༔ ལོངས་སྤྱོད་རྫོགས་པའི་སྐུར་གྲོལ་ལོ༔ ཅིར་སྣང་
རང་ཤར་རང་གྲོལ་དུ་ངོ་ཤེས་པ་ནི་སྤྲུལ་པའི་སྐུར་གྲོལ་ལོ༔ ནོར་བུ་ཕྲ་བཀོད་
- 43 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལས༔ རྫོགས་སངས་རྒྱས་ནི་རང་རིག་ཉིད༔ ངོ་བོ་དུས་གསུམ་འགྱུར་བ་མེད༔
ཅེས་ སོ༔ ཐལ་ འགྱུར་ ལསཿ རང་ སེམས་ གྲོལ་ བ་ ཞེས་ བྱ་ བ༔ གཅིག་ནས་
གཉིས་སུ་སོང་བ་མེད༔ གང་གིས་གྲོལ་བ་མེད་པའི་སེམསཿ གཞི་ནས་རྫོགས་
པས་འགྲོ་འོང་མེད༔ བརྟགས་པས་མ་རྙེད་རྒྱུ་མཚན་མེདཿ གཞི་རྩ་མེད་པས་
སྟོང་གསལ་གནས ཞེས་སོ༔ དུག་ལྔ་རང་གྲོལ་དུ་ངོ་སྤྲད་དེ༔ དེ་ལྟར་དུག་
ལྔའི་རྣམ་རྟོག་རང་གྲོལ་ཡེ་ཤེས་ཀྱི་རོལ་པར་ངོ་སྤྲད་པ་ནི༔ ནང་དུག་ལྔའི་
སེམས་ལ་མ་ཡེངས་པར་བལྟས་པས་ཉོན་མོངས་པ་མ་སྤངས་པར་ཡེ་ཤེས་ཀྱི་
ངང་དུ་རང་དག་སྟེ་གྲོལ༔ གཏི་མུག་ནི་མི་རྟོག་པ་སྟེ༔ ངོ་བོ་སྟོང་པ་ཅིར་ཡང་མ་
གྲུབ་པ་དེ་ལས་མ་གཡོས་པསཿ ཆོས་ཀྱི་དབྱིངས་ཀྱི་ཡེ་ཤེས་སུ་རང་གྲོལ༔ ཞེ་
སྡང་ནི་གསལ་བས་མེ་ལོང་ལྟ་བུའི་ཡེ་ཤེས་སུ་རང་གྲོལ༔ ང་རྒྱལ་ནི་ཀུན་ལས་
ང་རྒྱལ་བས་ཏེ༔ མཉམ་པ་ཉིད་ཀྱི་ཡེ་ཤེས་གསལ་སྟོང་དུ་རང་གྲོལ༔ འདོད་
ཆགས་ནི་མ་འགགས་པའི་ངོས་ནས་སོ་སོར་རྟོགས་པའི་ཡེ་ཤེས་ཏེ༔ བདེ་སྟོང་
དུ་རང་གྲོལ༔ ཕྲག་དོག་ནི་ཐོགས་རྡུགས་མེད་པའི་ངོས་ནས་བྱ་བ་གྲུབ་པའི་ཡེ་
ཤེས་སུ་རང་གྲོལ་བའོ༔ དེ་ལྟར་རྩ་བ་ཉོན་མོངས་པ་ལྔ་པོ་ལས་ཉོན་མོངས་པ་
བརྒྱད་ཁྲི་བཞི་སྟོང་ལ་སོགས་པ་ཐམས་ཅད་རང་རིག་ཏུ་གྲོལ་ལོ༔ རྩ་བ་ཡེ་
ཤེས་ལྔ་ལས༔ ཆོས་སྒོ་བརྒྱད་ཁྲི་བཞི་སྟོང་དུ་གྱེས་པ་ཐམས་ཅད་གཅིག་ཤེས་
ཀུན་ལ་མཁས་ཤིང་ཀུན་ཤེས་གཅིག་ཏུ་རང་གྲོལ་བའོ༔ ཀློང་གསལ་ལས༔
ཉག་གཅིག་འཁོར་འདས་ཀུན་གྱི་གཞི༔ རང་བྱུང་ཡེ་ཤེས་རང་ལས་བྱུང་༔ དེ་
ཤེས་ཡེ་ཤེས་ཙམ་དུ་བརྗོདཿ ཅེས་སོ༔ ཡང་༔ སྣ་ཚོགས་རིག་པའི་རྩལ་ཡིན་
ཕྱིར༔ རིག་པ་སྟོང་པ་ཉིད་དུ་གྲོལ༔ འབངས་དང་རྒྱལ་པོ་ཇི་བཞིན་ནོ༔ ཞེས་
-44-



ཁྲེགས་ཆོད་ངོ་སྤྲོད་མཐའ་གྲོལ་ཀློང་ཡངས།
སོ༔ དེ་ནས་ཚོགས་དྲུག་རང་གྲོལ་དུ་ངོ་སྤྲད་པ་ནི༔ དེ་ལྟར་ཚོགས་དྲུག་གིས་
བསྡུས་པའི་ཡུལ་ཡུལ་ཅན་གྱི་སྣང་བ་དང་༔ རྟོག་པ་ཕྲ་རགས་ལ་བལྟས་པས་
རང་བཞིན་མེད་དེ་ནམ་མཁའ་ལ་འཇའ་ཚོན་ཡལ་བ་བཞིན་གྲོལ་ལོ༔ རྩ་བ་
གཅིག་ལས་མ་འགགས་པར་སོ་སོར་ཤར་ཡང་ངོ་བོ་རང་བྱུང་གི་ཡེ་ཤེས་ནམ་
མཁའ་ལྟ་བུ་ལ་གཡོས་པ་མེད་དེ༔ འགྱུ་བྱེད་རང་ཤར་དག་ཏེ་གྲོལ་ལོ༔ ཉི་ཟླ་
ཁ་སྦྱོར་ལས༔ དམིགས་པས་སྣང་བའི་ཆོས་རྣམས་ལ༔ རང་བཞིན་མེད་པར་
སུས་རྟོགས་པ༔ འདི་ལ་སྣང་སྟོང་གཉིས་སུ་མེད༔ ཚོགས་དྲུག་མ་འགགས་
ལྷུག་པའོ༔ ཞེས་སོ༔ དེ་ལྟར་བསམ་འདས་བརྗོད་མེད་ཀྱི་ངང་ནས་མ་ཡེངས་
པར་བལྟས་པས་ཆོས་སུ་འཛིན་པ་ཐམས་ཅད་ལས་གྲོལ་ཏེ གདོད་མ་ནས་ཀ་
དག་གི་གཞིར་རང་གྲོལ་ལོ༔ དེ་ལྟར་རྟོགས་པའི་དོན་ལ་བློས་གཏད་པས་
བསྒོམ་དུ་མེད་ དེ༔ བསྒོམ་མི་ བསྒོམ་ གྱི་ འཛིན་ པ་ ལས་ རང་ གྲོལ་ ལོ༔ མ་
བསྒོམས་དོན་དང་མ་འབྲལ་བར་གདེང་ཆོས་སོ༔ རང་གི་ངོ་བོ་རང་གསལ་
བས་རྣམ་རྟོག་གིས་གོས་པ་མེད་དེ༔ ཐམས་ཅད་ཡེ་ཤེས་ཆེན་པོའི་རོལ་བར་
རང་གྲོལ་ལོ༔ ཕྱི་ནང་མེད་པར་ཡེ་ཤེས་ཆེན་པོའི་འོད་དུ་རང་ཤར་ཏེ༔ དྲན་
ཡེངས་མེད་པར་གདེང་ཆོསཿ ཐག་ཆོད་པའོ༔ ཡི་གེ་མེད་པ་ལས༔ ལྟ་བ་མེད་
པས་དེ་ལ་ལྟ་རྒྱུ་མེད༔ ལྟ་བ་བྱར་མེད་ངང་དུ་ཤེས་པར་བྱ༔ ཞེས་དང་༔ དེ་
ལྟར་བལྟར་མེད་ཀྱི་དོན་རྟོགས་ན༔ ལྟ་བའི་དོན་ལས་མི་འདའོ༔ ལྟ་བ་ངང་
གིས་མེད་དེ་ཡོད་པ་མ་ཡིན༔ དེའི་ངང་དུ་གནས་པའོ༔ ཞེས་སོ༔ དེ་ལྟར་ངོ་
ཤེས་པསཿ དོན་ རང་ གནས༔ སྤྲོས་ པ་ རང་ཆོད༔ མཚན་མ་རང་གྲོལ༔ ཅེས་
ཁོང་དུ་ཆུད་པས་ རིག་པ་ཁྲེགས་ཆོད༔ འབྲས་བུ་རང་རྫོགས༔ གཅིག་ཤེས་
- 45 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཀུན་ གྲོལ་ལོ༔ ཐལ་ འགྱུར་ ལསཿ རང་ རིག་རྟོག་ པ་ ཀུན་ བྲལ་ བསཿ གྲོལ་
ལུགས་ཆེན་པོ་བཞི་དང་བཅས༔ ཡེ་ནས་གྲོལ་བས་བསྐྱར་གཞི་མེད༔ ངང་
གིས་གྲོལ་བས་གཉེན་པོ་མེད༔ ཅེར་གྱིས་གྲོལ་བས་མཐོང་སར་ཡལ༔ ཡོངས་
སུ་ གྲོལ་ བས་ འབད་རྩོལ་མེད༔ ཅེས་ སོ༔ ཡང་དེ་ཉིད་ལས༔ དེ་ ལྟར་ རང་
སེམས་གྲོལ་གྱུར་ན༔ བར་དོ་མེད་པར་སངས་རྒྱའོ༔ ཞེས་སོ༔ དེ་ལྟར་ངོ་སྤྲོད་
པ་གལ་ཆེའོ༔ མཁགཉིས་པ་ཐོད་རྒལ་གྱི་ཁྲིད་ཡིག་གཞན་དུ་ཤེས་སོ༔
ངོ་སྤྲོད་ཀྱི་ཞལ་གདམས་ཌཱཀྐི་ཡེ་ཤེས་མཚོ་རྒྱལ་ལ་གདམས་པ༔ མ་འོངས་
ལས་ཅན་ཅིག་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ སྤྱི༔
- 46 -



༄༅། །རྩལ་དབང་བཞུགས་པ་ལགས་སོ
ཚམམ4 དེ་ནས་ཀུན་བཟང་ཡབ་ཡུམ་གྱི༔ སྨིན་བྱེད་རིག་པའི་རྩལ་
དབང་བསྐུར༔ མཚན་ཉིད་ལྡན་པའི་བླ་མ་ཡིསཿ སྐལ་བར་ལྡན་པའི་སློབ་བུ་
ལ༔ རབ་འབྱམས་དབང་བསྐུར་གསུམ་དུ་བསྟན༔ བླ་མ་རྡོ་རྗེ་འཛིན་པ་ལ
མེ་ཏོག་ལན་དང་བཅས་ཏེ་ཞུ གཏོར་ཚོགས་བཞི་སྡེ་གསུང་རབ་ཀློག༔ རིན་
ཆེན་སྨན་འབྲུའི་མཎྜལ་ཕུལ༔ འོགཊཾ༔ མ་ཧཱ་གུ་རུ་ཀུན་བཟང་ཡབ་ཡུམ་ན་མོ་
ཧཱུྃ༔ མ་ཧཱ་གུ་རུ་རྡོ་རྗེ་སེམས་དཔའ་ན་མོ་ཧཱུྃ༔ མཧཱ་གུ་རུ་དགའ་རབ་རྡོ་རྗེ་ན་མོ་
ཧཱུྃ༔ མ་ཧཱ་གུ་རུ་ཤྲཱི་སིདྷ་ན་མོ་ཧཱུྃ༔ མ་ཧཱ་གུ་རུ་པདྨ་ཐོད་ཕྲེང་རྩལ་ན་མོ་ཧཱུྃ༔ མ་ཧཱ་
གུ་རུ་དྷེ་ཝ་ཌཱཀྐི་ནི་སརྦ་སིདྡྷི་ཧཱུྃ་ཨཱ༔ བྷོ་དྷི་ཙིཏྟ་ཛྷཱ་ན་ཨ་བྷི་ཥིཉྩ་ཧཱུྃ༔ སྨིན་གྲོལ་
དོན་གྱི་ཞུ་བ་དབུལ༔ དེ་ནས་རྩལ་དབང་སེམས་ལ་བསྐུརཿ སེམས་རྟོགས་
པས་ནི་སངས་རྒྱས་ཏེ༔ གང་ཤར་རིག་པའི་རྩལ་དུ་གྲོལ༔ རང་རིག་དབང་
ཐོབ་རེ་དོགས་བྲལཿ སྣང་སྲིད་རང་གི་རྩལ་དུ་གྲོལ༔ ཏི་ལ་མངོན་སུམ་རྩལ་
དབང་ཐོབ༔ ངང་དངས་ རང་བཞིན་བདག་ཉིད་ཆེ༔ རབ་འབྱམས་རིག་པའི་
དབང་ཐོབ་བོ༔ རིག་པའི་རྩལ་དབང་མ་ཐོབ་ན༔ འདུས་བྱས་ཆོ་གས་གྲོལ་མི་
སྲིད༔ རང་རྒྱུད་མ་སྨིན་གཞན་མི་གྲོལ༔ བོགས་རྣམས་དབང་གིས་འབྱིན་པར་
བྱེད༔ རིན་ཆེན་བུ་ཆུང་ནོར་གྱི་དབྱིག༔ རབ་ཏུ་གཅེས་དང་ཡིད་འཐད་དབུལ༔
རང་ རིག་རྩལ་ གྱི་དབང་ཐོབ་ཚེ༔ ཆོས་རྣམས་སེམས་ལ་རྫོགས་ཕྱིར་གྲོལ༔
-47-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རབ་འབྱམས་བཀའ་ཡི་དབང་རྣམས་ཐོབ༔ སྨིན་གྲོལ་དབང་རྣམས་དེ་ལྟར་
བསྐུར༔ རྒྱ་རྒྱ་རྒྱ༔ དགེའོ༔ ༔
༄༅། །རྒྱུད་ཀྱི་བཅངས་ཐབས་བཞུགས་སོ༔
ཡིད་བཞིན་ནོར་བུའི་རྒྱུད་འདི་རྣམས༔ བསྟན་པ་གང་ལ་བབས་པ་ཡི༔
རིན་ཆེན་བཞུ་བའི་ཁུ་བ་ཡིས༔ གླེགས་བམ་སོར་བརྒྱད་ལེགས་བྲིས་ལ༔ རབ་
གནས་སྣ་ཚོགས་གོས་ཀྱིས་གྲིལ༔ མཎྜལ་ཁར་བཞག་ཚོགས་གཏོར་བྱ༔ རིན་
ཆེན་འབྲུ་སྨན་མཎྜལ་དབུལ༔ དབང་བསྐུར་རྒྱུད་བཀླག་བུ་ལ་བཏགས༔ དེ་
ཉིད་བཅངས་པས་སངས་རྒྱའོ༔
༄༅། །གཞན་དོན་བཞུགས་སོ༔
བྦ* གཞན་གྱི་དོན་ཆེན་བྱ་བའི་ཕྱིར༔ མཚན་མ་འབྱུང་བའི་དུས་དག་
ཏུ རང་ཉིད་ཀུན་བཟང་རིགས་ལྔར་བསྒོམ༔ ཕྱོགས་དང་བསྟུན་ཏེ་རང་གི་ལྕེ
རྡོ་རྗེ་དང་ནི་རིན་ཆེན་དང་ པདྨ་དང་ནི་རལ་གྲི་དང་༔ འཁོར་ལོ་བསྒོམས་ཏེ་
རྒྱུད་འདི་བརྗོད༔ འདི་ཡི་ཡོན་ཏན་བརྗོད་མི་ལངསཿ སྒྲ་འོད་མཚན་མ་དེ་དག་
ཀུན༔ སུས་མཐོང་ཐོས་པར་གྱུར་པ་རྣམསཿ མྱུར་དུ་སངས་རྒྱས་སྤྲུལ་སྐུ་ཐོབ༔
འདི་ཉིད་མ་གསང་འབྲས་མི་འབྱུང་༔
= 48-



རྩལ་དབང་།
༄༅། །རྟགས་བསྟན་བཞུགས་སོ༔
ཆེ༔ ཨེ་མ་འདི་འཆང་བཏགས་གྲོལ་སྐྱེས་བུ་ནི༔ དུས་གསུམ་རྒྱལ་
བའི་མཆོད་རྟེན་ཡིན༔ དེ་ཉིད་འདས་ཚེ་གདུང་བཞུ་བས༔ འཇའ་འོད་ཟེར་དང་
མེ་ འོད་ དུད་ པའི་ རྟགས གདུང་ རིགས་ ལྔ་འམ་ གཅིག་ འབྱུང་ ངེས༔ རྣལ་
འབྱོར་ཕྱིར་མི་ལྡོག་རྟགས་སུ༔ རྡོ་ རྗེ་རིན་ཆེན་པདྨའི་གདུང་༔ ལས་དང་དེ་
བཞིན་གཤེགས་པའི་གདུང་༔ ཤ་ཁྲག་རུས་དང་ཡན་ལག་དང་༔ འབྱུང་འདུས་
ལྔ་ལ་རྟེན་དུ་འབྱུང་༔ ཤ་རཱི་རམ་དང་ཆུ་རཱི་རསཿ བ་རཱི་རམ་དང་ཉ་རཱི་རམ༔
པཉྩརམ་དང་ལྔ་ལྡན་གདུང་༔ རིགས་ལྔའི་གདུང་སྟེ་སྐུ་ཡང་འབྱུང་༔ དེ་རྣམས་
སྐུ་ཐོབ་རྟགས་ཡིན་ཏེ༔ གསུང་ཐོབ་རྟགས་སུ་མེ་འོད་སྒྲ འཇའ་ཚོན་ནམ་
མཁའ་དངས་གསལ་བ༔ ངེས་པར་ཐུགས་ཐོབ་རྟགས་ཡིན་ནོ༔ གདུང་རིགས་
ལྔ་ནི་འདི་ལས་འབྱུང་༔ མགོ་དང་ཁྲག་དང་རྒལ་ཚིགས་དང་༔ རྐང་དང་སྙིང་
ལས་འབྱུང་བ་ཡིན༔ རྟགས་ལ་འབྲས་བུ་འདི་བཞིན་འབྱུང་༔ ཤ་རཱི་ཆུ་རི་བ་རཱི་
ཡིསཿ སྐྱེ་མེད་ཡོན་ཏན་ལོངས་སྐུ་ཐོབ༔ ཉ་རཱི་པཉྩ་རམ་གྱིས་སུ༔ སྤྲུལ་སྐུ་སྐུ་
ལྔ་ངེས་པར་ཐོབ༔ སངས་རྒྱས་སྐུ་ལྔ་ཡེ་ཤེས་ལྔ༔ རྒྱུད་འདི་བཏགས་ གྲོལ་
བཅངས་པས་འབྱུང་༔ གདུང་ཚད་ངེས་པ་མེད་པར་གསུངསཿ
- 49 -



མེས་པོའི་ཤུལ་བཞག་ལས།
ཀློང་ཆེན་རབ་འབྱམས་ཀྱི་གསུང་འབུམ། ༼༦༽
༄༅། །ཡོན་ཏན་འབྱུང་ཚུལ་བཞུགས་སོ༔
ཨེ་མ་འདི་ནི་ཁྱད་པར་འཕགས༔ ཀུན་གྱི་སྤྱོད་ཡུལ་མ་ཡིན་ཏེ༔ དབང་
པོ་རྣམ་ལྔ་འོད་གྱུར་ ཅིང་ རྒན་གཞོན་ཕོ་མོ་ དགེ་ སྡིག་མེད༔ བག་ཆགས་
བཟང་ངན་མེད་པ་རུ༔ འདི་ཉིད་བཅངས་པས་བུདྡྷ་འོ༔ ཐ་མ་དབུགས་ལ་སླེབ་
ཀྱང་གྲོལ༔ སངས་རྒྱས་གདུང་འཛིན་སྲས་གཅིག་ཡིན
༄༅། །ཆེ་བ་བསྟན་པ་བཞུགས་སོ༔
སྟོན་པ་ཀུན་བཟང་ཡབ་ཡུམ་གྱིས༔ ཉིད་ལས་མི་གཞན་སེམས་
དཔའི་སྣོད༔ བྱིན་གྱིས་རླབས་ཀྱིས་བདག་ཉིད་ལ༔ བཏགས་པས་གཅིག་ཤེས་
ཆོས་ ཀུན་ གྲོལ༔ བཅིངས་དང་གྲོལ་བའི་ ཐབས་ ལས་འདས༔ རྡོ་རྗེ་སེམས་
དཔའི་བྱིན་རླབས་ཀྱིས༔ རང་བྱུང་དགའ་རབ་ཐུགས་ལ་ཤར༔ སིང་ཧ་ཉིད་ལ་
རྒྱུད་གཏད་པ༔ ཀྱེ་ཀྱེ་ཛོ་ཀི་ཤྲཱི་སིང་༔ སྣང་སྲིད་འཁོར་འདས་ཐམས་ཅད་ཀུན༔
ས་བོན་འདི་ཉིད་མ་གཏོགས་པར༔ བསྟན་པའི་གསུང་ནི་ཚིག་ཙམ་ཡང་༔ ལྕེ་
ཡི་དབང་པོས་བརྗོད་མི་ནུས༔ བྱིན་གྱིས་བརླབས་ཀྱི་རྒྱུད་ཚིག་འདི༔ གང་ལ་
གནང་བའི་མི་དེས་ཀྱང་༔ མ་མཐོང་རྒྱུད་དང་བསྟན་བཅོས་རྣམསཿ ལྕེ་ཡི་
དབང་པོས་ བརྗོད་ པར་ནུསཿ རྒྱུད་འདི་མ་རྟོགས་ དགེ་བ་བཅུ སྤྱད་ ཀྱང་
འཁོར་བ་ལས་མི་གྲོལ༔ དེ་སྔར་མཚམས་མེད་ལྔ་སྤྱད་ཀྱང་༔ འདི་ཕྲད་ངན་
- 50 -



རྩལ་དབང་།
སོང་ལྟུང་མི་སྲིད༔ འདི་རིག་གཡོ་མེད་སྐྱེས་བུ་དེ༔ བསྒོམ་མི་དགོས་ཏེ་མཐོང་
གྲོལ་འགྱུརཿ ཕ་རོལ་ཕྱིན་བཅུའི་སྙིང་པོའི་རྒྱུད༔ ཡང་དག་རྒྱུད་འདི་མ་རྟོགས་
ན༔ དུས་གསུམ་ཀུན་ཏུ་ སངས་མི་རྒྱ༔ དུས་གསུམ་སངས་རྒྱས་ཐམས་ཅད་
ཀྱང་༔ འདི་ལ་བཏགས་གྲོལ་སངས་རྒྱས་ཏེ༔ སྐུ་ལྔ་འགྲོ་དོན་ལྷུན་གྱིས་གྲུབ༔
རང་རིག་རྣམ་དག་ས་གཅིག་ལ༔ ཐེག་པ་ཀུན་འདུས་ས་ལམ་རྫོགས༔ སྤྲུལ་
སྐུས་དེ་སྐད་བཀའ་སྩལ་པས༔ སེང་ཧ་རང་རིག་གཟུང་འཛིན་གྲོལ༔ རང་བྱུང་
དོན་ལ་ཡི་རངས་ཏེ༔ ཡང་ཏི་འབྲས་བུའི་རྒྱུད་འདི་བཟུང་༔ ཨ་ཏི་རང་ཤུགས་
ཚིག་ཏུ་བྱོན༔ འབྲས་བུ་ཡོངས་རྫོགས་བཏགས་གྲོལ་རྒྱུད༔ ཨོ་རྒྱན་པདྨ་ཉིད་
ལ་གཏད༔ ལྔ་ལྡན་བུ་ལ་འདི་སྟོན་ཅིག སྐལ་ལྡན་སྤྱོད་ལམ་ངང་ཚུལ་བཟང་༔
རིགས་ལྡན་འཁོར་སུན་བློ་ཆེ་བ༔ བླ་མ་ལ་གུས་སྒྲུབ་ལ་བརྩོན༔ ཤེས་རབ་
སྡུག་ སྲན་ སྙིང་ རྗེ་ ཞབས་ཏོག་ཅི་ གསུངས་ སྒྲུབ་ ལ་ གཏཔཿ སྐལ་ མེད་
འཁོར་བས་མི་སུན་ཅིང་༔ བླ་མ་མི་ཁུར་བཀའ་སྩལ་གཅོག བློ་ཆུང་སྒྲུབ་
གཡེལ་གསང་མི་ཐུབ༔ རྫ་ཤིང་སྣོད་ངན་དེ་འདྲ་ལ༔ མི་སྤེལ་གསང་རྒྱ་དྲག་ཏུ་
གདབ༔ སྣོད་ དང་ མི་ ལྡན་ གང་ ཟག་ ལ༔ ཟབ་ཆོས་བསྟན་ ཀྱང་ ལོག་ པར་
རྟོགསཿ ཡི་དྭགས་ཟས་ལ་དགྲར་མཐོང་འདྲ༔ སྣོད་ལྡན་མ་གཏོགས་སྤེལ་མི་
བྱ༔ འབྲས་བུ་ཡོངས་རྫོགས་བཏགས་གྲོལ་ སྙིང་པོའི་རྒྱུད༔ དྲི་མེད་སྙིང་པོ་
ཞེས་བྱ་བ་མཐར་ཐུག་དོན་གྱི་མཆོག༔ ཡང་གསང་ལེའུ་གཅིག་པ་རྫོགས་སོ༔
ལས་ཅན་ཅིག་དང་འཕྲད་པར་ཤོག༔ སྐུའི་རྒྱ༔ གསུང་གི་རྒྱ༔ ཐུགས་ཀྱི་རྒྱ་
ཡོད་དོ༔ ས་མ་ཡ༔ ཁཐཾ༔ ཨ ༔ ག མྦྷི༔ དགེའོ༔
-51 -



༄༅། །ཐིག་ལེ་དངས་སྙིགས་འབྱེད་པ་དང་༔ རིགས་རྒྱུད་
གཞག་ཐབས་ལག་ལེན་བཞུགས་པ་ལགས་སོ༔
རྩོག་རྔགནསརིགས་ཀྱི་ཌཱཀྐི་ལྔ་ལ་ཕྱག་འཚལ་ལོ༔ བདག་འདྲ་པདྨ་འབྱུང་
གནས་ཀྱིས༔ ལས་དང་ལྡན་པའི་སྐྱེས་བུ་ལ༔ འབྱུང་བའི་དྭངས་སྙིགས་དབྱེ་བ་
དང་༔ རིགས་རྒྱུད་གཞག་པའི་གདམས་པ་བསྟན༔ ས་མ་ཡ༔ རྒྱ་རྒྱ་རྒྱ༔ དང་
པོ་ཐིག་ལེའི་དངས་སྙིགས་དབྱེ་བ་བསྟན་པ་ནི༔ ཡབ་ཡུམ་སྦྱོར་བ་བྱེད་པའི་
དུས་ སཿ ཐིག་ལེ་ གསང་ གནས་ སུ་རྫོགས་འདོད་པའི་རྩེ་མཛོད་གཤམ་དགག་དུས་ན
རང་གི་སྨིན་མཚམས་སུ་གཡུང་དྲུང་འཁྱིལ་བའི་དབུས་ན༔ ཐིག་ལེ་དཀར་པོ་
དྲུག་བརྩེགས་ལ་དམིགས་པ་མ་ཡེངས་པར་གཏད་པས་རང་གི་སྙིགས་མ་ཤོར་
ཡང་དངས་མ་མི་འཆོར་ངེས༔ དེ་ལ་ཡུན་རིང་དུ་སྦྱང་བ་གལ་ཆེའོ༔ གོམས་ན་
ཐེ་ཚོམ་མེད་དོ༔ རྒྱུད་འཛིན་གྱི་བུ་འཇོག་ན་ཐིག་ལེ་དྲུག་པོ་དེ་འཕངས་པ་ལྟར་
ཡུམ་གྱི་དངས་མའི་དབུས་སུ་ཆིལ་གྱི་སོང་བར་བསམ་མོ་ དུས་པ་ལ་མོར་ཡོང་ཟུང་ལ་ཕོར་
ཡོང་པའི་རྒྱུ་མང་ན་པོར་ཡོང་མའི་རྒྱུ་མང་ན་མོར་ཡོང་ངོ༔ དེ་ ལྟར་ ཡང ་ ཡང་ བྱས་པས་ འབྱུང་ངེས་ སོ༔
དེ་ལྟར་བཏང་བའི་དུས་ནི་དེ་ཡང་ཟླ་མཚན་འབབ་པའི་དུས་སུ་ཕབས་ཀྱང་མི་
ཆགས་ སོ༔ ཕལ་ ཆེར་ ཞག་ གཉིས་ པའི་ ནུབ་མོ་ཡོང་ཆགས་ཀྱང་བུ་མོར་ཡོང་ཟླ་མཚན་མང་
བས་བུ་མོ༔ གསུམ་དང་བཞིའི་ནུབ་མོ་པདྨར་རྡོ་རྗེ་བཅུག་སྤྱོད་ཅིང་༔ ཐིག་ལེ་མི་
གཏོང་བར་མོའི་སྙིགས་མ་ཟགས་སུ་གཞུག ཞག་བཞིའི་ཐོ་རངས་སྙིགས་མ་
བཏང་༔ དེ་ཡང་ཁྲག་ཞག་གཅིག་ལས་མི་འབབ་པ་དང་༔ པདྨའི་ཁ་མི་འཛུམ་པར་ཞག་
-52 -



ཐིག་ལེ་དངས་སྙིགས་འབྱེད་པ་དང་༔ རིགས་རྒྱུད་གཞག་ཐབས་ལག་ལེན།
མང་དུ་འབབ་པ་ཡང་ཡོད༔ ཁྲག་གི་སྙིགས་མ་ཟད་པ་དང་ཞག་ཟུང་ཐེམ་ན་
བུར་ཡོང་༔ སྙིགས་མ་ཟད་ནས་ཞག་དྲུག་ཚུན་ཆད་ལ་ཆགས་སོ༔ ཁྲག་ཞག་
མང་པོ་ཡོང་བ་ནི་མི་ཆགས་པ་ཡང་ཡོད༔ ཞག་གཅིག་རྩི་ལུགས་ནི་སྐྱ་རེངས་
དང་པོ་ཤར་ནས་ཞག་ཕྱི་མའི་སྐྱ་རེངས་ཚུན་ཆད་ཞག་གོ༔ ཡང་ཁ་ཅིག་ལ་ཁྲག་
བྱུང་ནས་ཞག་བདུན་ཚུན་ཆད་དུ་བུ་སྣོད་ཁ་བྱེ་བར་བཤད་པ་ཡང་ཡོད་ཞག་
ཟུང་ལ་བུ ཁ་ཡར་ལ་བུ་མོ་ཡོང་བར་བཤད༔ འགའ་ཞིག་ཡ་ལ་བུ༔ ཟུང་ལ་
བུ་མོར་ཡོང་བ་ཡང་ཡོད༔ དུས་གང་ཡིན་ལ་ས་བོན་བཏང་ངོ་༔ ཟླ་བ་ཕྱི་མར་
ཁྲག་མ་བྱུང་ན་ཆགས་པ་ཡིན་ནོ༔ དེ་ཡང་རབ་ཟླ་བ་གཅིག་འབྲིང་གཉིས་ལ་ཚོར་
རོ༔ ལུས་ཀྱི་གཡས་ལ་བརྟེན་ན་བུ་ཡིན༔ གཡོན་ལ་བྱུང་ན་བུ་མོ་ཡོང་བས་ལྟེ་
བསྒྱུར་བྱའོ༔ གནད་ཀྱི་མན་ངག་གཉིས་པ་རྫོགས་སོ༔ ས་མ་ཡ༔ རྒྱ་རྒྱ་རྒྱ༔ ཁ་
༄༅། །གཞན་དོན་སྤྲུལ་སྐུ་གཞག་ཐབས་བཞུགས་པ་
ལགས་སོ༔
རིགས་ཀྱི་ཌཱཀྐི་ལྔ་ལ་ཕྱག་འཚལ་ལོ༔ སྙིགས་མ་ལྔ་བདོ་བའི་དུས་སུ༔
རང་ཚད་དང་ལྡན་པའི་རྣལ་འབྱོར་པསཿ སྤྲུལ་པའི་སྐུ་འགྱེད་དེ༔ གང་ལ་གང་
འདུལ་དུ་འགྲོ་དོན་བྱ་བར་འདོད་ན༔ གོང་དུ་ཐིག་ལེ་བཟུང་བར་བཤད་པ་དང་
འགལ་ལམ་སྙམ་ན་མི་འགལ་ཏེ༔ འདི་ཐེག་པ་ཆེན་པོ་གསང་སྔགས་ཀྱི་ཆོས་
ཡིན་གསང་སྔགས་ནས་གཞན་དོན་ཁོ་ན་སྟོན་པས་ཐེག་པ་ཆེན་པོ་ཞེས་བྱའོ
- 53 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྟེན་རབ་ཏུ་བྱུང་བའི་དགེ་སློང་ཡིན་ཀྱང་ཉེས་པ་ཏིལ་ཙམ་ཡང་མི་འབྱུང་སྟེ་
བསམ་པ་བྱང་ཆུབ་ཀྱི་སེམས་གཙོ་ཆེ་བའི་ཕྱིར་རོ༔ དེ་ལྟར་མ་བྱས་ན་ཐེག་པ་
ཆུང་ངུར་ལྟུང་སྟེ་དམ་ཚིག་ཉམས་སོ༔ རང་གི་དཔེ་རྒྱུད༔ ཚིག་རྒྱུད༔ དོན་རྒྱུད
སྐུ་ཡིས་བཟུང་བའི་ཕྱིར་སྤྲུལ་པའི་སྐུ་གང་ལ་གང་འདོད་དུ་འབྱུང་བར་འདོད་
ན༔ ཡུམ་མཚན་དང་ལྡན་པ་ལ་བུ་འཛིན་པའི་དུས་སུ༔ མཁས་པ་ལྔའི་སྒོ་ནས་
ཐིག་ལེ་བཏང་སྟེ༔ སེམས་བསྐྱེད་ཁྱད་པར་ཅན་གྱི་སྒོ་ནས་བདག་དང་ཕྱག་རྒྱ་
མ་བདེ་བ་གསུམ་སེམས་སུ་ཤེས་པའི་ཡེ་ཤེས་རྟོགས་པར་བྱ་སྙམ་པ་ཡིས༔
ཕུང་པོ༔ ཁམསཿ སྐྱེ་མཆེད་ཀྱི་ལྷ་ཐམས་ཅད་གསལ་ཞིང་མཆོད་པར་དྲན་པ༔
བདེ་བ་དེས་བདེ་སྟོང་ལྷན་ཅིག་སྐྱེས་པའི་ཡེ་ཤེས་རྟོགས་པར་བྱ་སྙམ་པ་དང་༔
བདེ་བ་དེས་སྤང་བྱ་ཐམས་ཅད་ཞི་ནས་བདག་གཞན་ཐམས་ཅད་ཀྱིས་བདེ་
སྟོང་གི་ཡེ་ཤེས་རྟོགས་པར་བྱ་སྙམ་པ་དང་༔ བདག་གི་སྤྲུལ་པའི་སྐུ་འདིས་
འགྲོ་བའི་དོན་དཔག་ཏུ་མེད་པ་འགྲུབ་ལཿ སེམས་ཅན་བདེ་བ་ཆེན་པོའི་ངང་
དུ་དྲང་བར་བྱའོ་སྙམ་པ་དེསཿ རྟེན་རབ་ཏུ་བྱུང་བའི་དགེ་སློང་ཡིན་ཀྱང་ཆོས་
ལ་ཞུགས་ནས་ཉེས་པ་མིང་འབྱུང་ངོ་༔ གོང་དུ་སྙིང་ཐིག་ལས༔ ཐིག་ལེ་ཉུང་
འབྲུ་ཙམ་ལ་བརྒྱར་གཤགས་པའི་ཆ་ཙམ་ཉམས་ན༔ མཁའ་འགྲོ་མ་ཁྲི་འབུམ་
ངུ་དི་རི་རི་འོང་བར་བཤད་པ་དང་འགལ་ལམ་སྙམ་ན་མི་འགལ་ཏེ༔ ཀུན་ཏུ་
བཟང་པོ་ཀློང་གསལ་ཉི་མའི་རྒྱུད་ལས༔ བྱང་ཆུབ་སེམས་ཀྱིས་ཀུན་བསླངས་
ནས༔ གཞན་དོན་ལྷུར་ལེན་སེམས་དཔའ་ཡིས༔ སྤྲུལ་པ་འཛིན་ལ་ཉེས་པ་
མེདཿ ཅེས་པས༔ བདེ་བ་བྱང་སེམས་དེ་རང་གའམ་རྩིས་མེད་དུ་བཏང་ན་ཉེས་
པ་གོང་བཞིན་དུ་འབྱུང་ངེས་སོ༔ གཞན་དོན་དུ་བཏང་བ་ནི༔ དགེ་བ་རླབས་ཆེ་
- 54-



ཐིག་ལེ་དངས་སྙིགས་འབྱེད་པ་དང་༔ རིགས་རྒྱུད་གཞག་ཐབས་ལག་ལེན།
བ་ཡིན་ཏེ་ཉེས་པ་མི་འབྱུང་ངོ་༔ གང་ལ་གང་འདུལ་དུ་སྤྲུལ་པ་འབྱུང་བར་བྱ་བ་
ནི་ བྱང་ཆུབ་ཀྱི་སེམས་ཆེ་བར་འདོད་ན༔ མགོན་པོ་སྤྱན་རས་ གཟིགས་ཀྱི་
བསྐྱེད་རིམ་གསལ་བར་བསྒོམ༔ དེ་བཞིན་འཇམ་དཔལ༔ ཕྱག་ན་རྡོ་ རྗེ་གང་
མོས་པའི་ཆོས་སྐྱོང་ངམ་ནོར་ལྷའམ་ལྷ་གང་འདོད་པ་དེའི་བསྐྱེད་རིམ་གསལ་
བར་བསྐྱེད་ཅིང་ཡུམ་ཡང་དེ་དག་གི་ཡུམ་དུ་བསྐྱེད་ལ་སྐུ་གསུང་ཐུགས་བྱིན་
གྱིས་བརླབ༔ ངག་ཏུ་བསྐྱེད་པའི་ཕྲིན་ལས་དེ་འདོན་པ་དང་བཅས་པས་གསལ་
ཞིང་མ་ཡེངས་པར་རང་གི་ཐིག་ལེ་གང་འདོད་པའི་ལྷར་བསྐྱེད་དེ༔ ཡུམ་གྱི་
མངལ་གཞལ་ཡས་ཁང་གི་ལྟེ་བ་ལ་ཡུམ་གྱི་ཐིག་ལེ་དམར་པོ་ཉི་མའི་དཀྱིལ་
འཁོར་གྱི་སྟེང་དུ་ཡབ་ཀྱི་ཐིག་ལེ་ལྷ་སྐུར་བྱོན་ནས་བཞུགས་པས་འདྲེས་པར་
བསམ་སྟེ༔ བྷ་ག་པདྨའི་སྒོར་བསྒོམ༔ སྒོ་སྲུང་གིས་སྒོ་བཞི་ནས་སྲུང་བར་
བསམ་པས་དེས་གང་འདོད་པའི་སྤྲུལ་སྐུ་འབྱུང་ངེས་སོ༔ དེ་ལ་བར་ཆད་གང་
གིས་ཀྱང་མི་ཚུགས་སོ༔ དེ་ལྟར་འབྱུང་བར་ཅིས་ཞེ་ན༔ ཀུན་རྫོབ་རྒྱུའི་ཐིག་ལེ་
དེ་སྟོབས་རྒྱས་པའི་དུས་ན་བསམ་པ་གོང་ལྟར་འབྱུང་བ་ནི༔ རླུང་སེམས་དངས་
མ་གསུམ་གནད་གཅིག་པའི་དོན་ནོ༔ སྤྲུལ་པའི་སྐུས་འགྲོ་དོན་དཔག་ཏུ་མེད་
པ་འབྱུང་བར་ཐེ་ཚོམ་མེད་དོ༔ ཐིག་ལེ་དངོས་པོ་དེ་ཉིད་ཉམས་པས་དགེ་སྦྱོར་
ལ་སྐྱོན་མི་འབྱུང་ངམ་སྙམ་ན་རྒྱུའི་ཐིག་ལེ་དེ་བ་སྦྲུམ་མའི་འོ་མ་དང་འདྲ་སྟེ༔
དཔེར་ན༔ བ་སྦྲུམ་མའི་འོ་མ་དེ་ལུས་ཐམས་ཅད་ལ་ཁྱབ་ཀྱང་ནུ་མ་ནས་འཐེན་
པའི་དུས་སུ་ནང་བཞོས་ཀྱང་ནང་འབྱུང་༔ ནུབ་བཞོས་ཀྱང་ནུབ་འབྱུང་སྟེ༔ ཟ་
བ་ཟས་ཀྱི་འོ་མ་ཡིན་པར་འཕྲལ་དུ་འབྱུང་བ་ཡིན་ནོ༔ འོ་མ་བཞོས་པའི་བ་དེ་
གཞན་པས་རྫུད་པ་ཡིན༔ འོ་མ་བཞོ་འཕྲོ་ལ་སྐམ་ན༔ དེ་ལུས་སྟོབས་འགྲིབ་དུ་
- 55 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འགྲོ༔ དཔེ་དེ་བཞིན་དུ༔ རྒྱུའི་ཐིག་ལེ་ནང་བཏང་ཡང་ནང་འབྱུང་༔ ནུབ་བཏང་
ཡང་ནུབ་འབྱུང་༔ ནང་ནུབ་ཟས་དངས་མ་ཞུ་བས་འཕྲལ་དུ་སྐྱེ་བ་ཡིན༔ དེ་
བཟུང་བས་ལུས་སྟོབས་མི་ཉམས་པ་ཡིན༔ བ་དེ་བེའུ་འབྱུང་བའི་དུས་ལ་བབ་
ནས་མ་སྐྱེས་བར་དུ་འོ་མ་སྐྱེ་བ་ཡིན༔ བེའུ་ཕྱི་མ་ཚུན་ནས་འོ་མ་སྐམ་པ་ཡིན༔
དཔེ་དེ་དང་འདྲ་བར་བྱིས་པའི་དུས་ནས་ལོ་བཅུ་དྲུག་གི་བར་ལ་ཐིག་ལེ་སྐྱེ་བ་
ཡིན༔ རྒས་ནས་སྐམ་པ་ཡིན༔ ཐིག་ལེ་རྒྱུན་དུ་ཉམས་ན་ནི༔ ལུས་སེམས་ཀྱི་
ཏིང་ངེ་འཛིན་ལ་གནོད་པ་ཤིན་ཏུ་ཆེའོ༔ ཞལ་གདམས་གནད་ཀྱི་ཕྲེང་བ་འདི༔
པདྨ་བདག་འདྲས་ལོགས་སུ་གབ མ་སྤེལ་རང་གི་སྙིང་ལ་ཟུང་༔ ཀུན་གྱི་ཐུན་
མོང་མ་ཡིན་པས༔ ལས་ཅན་ཅིག་དང་འཕྲད་པར་ཤོག༔ བཀའ་རྒྱ༔ གཏད་རྒྱ༔
གཏེར་རྒྱ༔ སྦས་རྒྱ༔ ཌཱཀྐིའི་རྒྱ༔ གབ་རྒྱ༔ རྒྱུ་དྲུག་ནང་དུ་གདམས་པ་འདི་སྦས་
- 56 -



༄༅། །བར་དོའི་ངོ་སྤྲོད་བཞུགས་པས་གཟིགས་པར་ཞུའོ༔
དཔལ་རྡོ་རྗེ་སེམས་དཔའ་ལ་ཕྱག་འཚལ་ལོ༔ རིགས་ཀྱི་བུ་དད་པ་དང་
ལྡན་པ་དེ་ལ་ངོ་སྤྲོད་ཀྱི་གདམས་པ་བསྟན་པར་བྱ་སྟེ༔ དེ་ཡང་ཐོག་མའི་གཞི་
ཀ་དག་ཆེན་པོའི་སཿ འགག་མེད་ཀྱི་རྩལ་ལྷུན་གྲུབ་དང་ཐུགས་རྗེར་གསལ་
བསཿ དེ་མ་རིག་པ་བཞིའམ་གསུམ་དུ་སོང་སྟེ༔ འཁྲུལ་པའི་ལུས་འདི་ལ་ཕྱི་
ལྟར་ན་ཙིཏྟ་སྙིང་གི་གཞལ་ཡས་ན༔ ཞི་བའི་ལྷ་ཚོགས་སངས་རྒྱས་བཞི་བཅུ་རྩ་
གཉིས་བཞུགསཿ དེའི་རྩལ་ཀླད་པ་དུང་ཁང་གི་འཁོར་ལོ་ན་ཁྲག་འཐུང་གི་ཁྲོ་
བོ་ལྔ་བཅུ་རྩ་བརྒྱད༔ ཡེ་ནས་ལྷུན་གྲུབ་ཏུ་བཞུགས་ཏེ་དེ་དག་ཀྱང་གཞི་འོད་
ཁྱིམ་གྱི་དབུས་ན་སྐུ་ཡུང་འབྲུ་ཙམ་ལ་སྤྱན་ཕུལ་དག་ཙམ་དུ་གནས་ཏེ༔ ཡེ་
ཤེས་ཀྱི་གཏིང་མདངས་སྒྲ་འོད་ཟེར་གསུམ་དབྱེ་བ་མེད་པའི་ཚུལ་དུ་བཞུགས་
སོ༔ དེ་ཡང་ཀློང་གསལ་ལས ཀ་དག་ནམ་མཁའ་ལྟ་བུ་ལ༔ ལྷུན་གྲུབ་ཐུགས་
རྗེ་ཉི་མ་ལྟརཿ འོད་ཟེར་སྟོང་པ་དབྱེར་མེད་དོ༔ ཞེས་པ་དང་༔ མུ་ཏིག་ཕྲེང་བ་
ལསཿ འདས་པ་དཀར་པོའི་ཆོས་རྣམས་ནི༔ ལུས་དང་སེམས་ལ་ཐམས་ཅད་
རྫོགས༔ ཞེས་པ་དང་༔ རང་ཤར་ལས༔ ཡང་དག་སངས་རྒྱས་དགོངས་པ་ནི༔
སེམས་ཅན་ཀུན་གྱི་རང་རྒྱུད་ལ༔ སྐུ་དང་ཡེ་ཤེས་ཚུལ་དུ་གནསཿ ཞེས་སོ༔
ནང་ལྟར་ན་རིགས་ལྔ་ཡབ་ཡུམ་གྱི་ཚོམ་བུར་ གསལ༔ སྙིང་གི་དཀྱིལ་ན་
བཞུགས་སོ༔ གསང་བ་ལྟར་ན་ཌཱཀྐི་ཡབ་ཡུམ་མངོན་རྟོགས་ལྟར་བཞུགས་སོ༔
དེ་དག་ཀྱང་གང་ཟག་གི་སྣང་ངོ་ལས་དོན་ལ་དབྱེ་བ་མེད་པར་ལྷུན་གྲུབ་
-57 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསལ་མདངས་ཆེན་པོར་བཞུགས་སོ༔ དེ་ཡང་ངོ་བོ་ཀ་དག་སྟོང་པ་དང་༔
རང་བཞིན་ལྷུན་གྲུབ་སྐུ་དང་འོད་དུ་གསལ་བ་དང་༔ ཐུགས་རྗེའི་འགྱུ་བྱེད་
ཀུན་ལ་ཁྱབ་པ་གསུམ་པོ་འདི༔ དོན་གྱིས་སོ་སོ་མ་ཡིན་ཏེ༔ དབྱེ་བ་མེད་ཅིང་
སོ་སོར་གསལ་བ་ལ༔ ཉི་མ་དང་འོད་ཟེར་ལྟ་བུའམ༔ ཆུ་དང་རླན་ལྟ་བུའམ
མེ་དང་དྲོད་ལྟ་བུའམ༔ ནམ་མཁའ་དང་སྟོང་པ་ལྟ་བུའམ༔ སོ་སོར་གསལ་བ་
ལ་དབྱེར་མེད་དེ་ཐ་མི་དད་པར་བཞུགས་སོ༔ གནས་ལུགས་དེ་དག་ཀྱང་ད་
ལྟར་འབྱུང་བཞི་ལུས་ཀྱི་ཕོ་བྲང་ཙིཏྟ་དང་དུང་ཁང་ན་བཞུགས་ཏེ༔ ཐལ་འགྱུར་
ལསཿ སྤྱི་དང་ཙིཏྟ་རྩ་ནང་ན༔ མ་བཅོས་དག་པའི་ཆོས་ཉིད་གནས ཞེས་པ་
དང་༔ མུ་ཏིག་ཕྲེང་བ་ལས༔ གནས་པ་ཐུགས་ཏེ་ཙིཏྟའི་དཀྱིལ༔ ཞེས་པ་དང་༔
ཀློང་གསལ་ལས༔ རིག་མདངས་ལྷུན་གྲུབ་ཡེ་ཤེས་ ཙིཏྟའི་ནང་ན་ཚོམ་
བུར་བཞུགསཿ དེའི་ རྩལ་ཀླད་པ་དུང་ཁང་ན༔ ཁྲོ་བོའི་སྐུ་རུ་གསལ་བར་
བཞུགསཿ ཞེས་པས་སོ༔ དེ་ཡང་ལམ་རྩ་ལ་ཞུགས་ནས་སྒོ་དབང་པོའི་མིག་ལ་
གསལ་ཏེ༔ མུ་ཏིག་ཕྲེང་བ་ལས༔ ལམ་ནི་རྩ་བཞི་འགྱུ་བྱེད་རླུང་༔ ཞེས་པ་
དང་༔ ཀློང་གསལ་ལསཿ ལམ་ནི་རྩ་སྟེ་ཉི་ཞུར་བཞིན༔ སྒོ་ནི་དབང་པོའི་མིག་
ལ་ གསལ༔ ཡེ་ཤེས་མེ་ལོང་བྱད་ལྟར་དུ༔ རྐྱེན་གྱི་དབང་གིས་མཐོང་བར་
འགྱུར༔ ཞེས་པ་དང་༔ ནོར་བུ་ཕྲ་བཀོད་ལསཿ གནས་པ་འོད་ནི་ཙིཏྟའི་དཀྱིལ་
ན་གནས༔ རང་བཞིན་འོད་ནི་ནམ་མཁའི་མཐོངས་སུ་གསལ༔ ཅེས་སོ༔ དེ་
ལྟར་གནས་པའི་ཡེ་ཤེས་དེ་ངོ་སྤྲོད་པར་བྱེད་པ་ལ༔ དཔེ་དོན་རྟགས་གསུམ་
གྱིས་ངོ་སྤྲོད་དེ༔ དང་པོ་ནི་ལས་དང་ལྡན་པའི་བུ་དེས་དབེན་པའི་གནས་སུ༔
ཚོགས་གཏོར་རྒྱ་ཆེན་པོ་བཤམས་ལ༔ བླ་མ་ལ་ཡོན་འབུལ༔ ཕྱག་དང་བསྐོར་
= 58-



བར་དོའི་ངོ་སྤྲོད་བཞུགས་པས་གཟིགས།
བ་བྱས་ཏེ་ནམ་མཁའ་རྐྱེན་དང་བྲལ་བའི་དུས་སུ༔ ཉིན་བྱེད་ལྷོ་ལ་སོང་བའི་
དུས་སུ་བྱང་ངོས་སུ་ཡོལ་བ་དམར་པོའི་མདུན་དུ་མེ་ལོང་ལ་སོགས་པའི་
མདངས་ཅན་རྣམས་བཀྲམ༔ ཞི་ཁྲོའི་སྐུ་བཀྲམ་པའམ༔ ཡང་ན་རྡོ་རྗེ་སྤུན་ཁྲོ་
བོའི་ཆས་སུ་བཅུག་ལ་བཞག སློབ་བུ་ལྷོའི་གྲིབ་མ་ནས་བྱང་དུ་ཁ་བལྟས་ཏེ༔
མན་ཤེལ་ཟུར་བརྒྱད་པ་དབང་པོ་ལ་གཏད་དེ་ནམ་མཁའ་ལ་བལྟས་པས༔ ཡེ་
ཤེས་ཀྱི་འོད་ཟེར་དང་ཞི་ཁྲོའི་སྐུ་འཆར་ཏེ་དེ་ནི་བརྡའ་དང་དཔེ་དོན་གྱིས་
མཚོན་པ་སྟེ་ཡེ་ཤེས་རང་སྣང་དུ་ངོ་སྤྲད་དོ༔ ནུབ་མོ་ནི་མེ་ལོང་དང་མར་མེ་ལ་
ངོ་སྤྲོད་དོ༔ ཡང་ཚོས་ཀྱིས་བསྒྱུར་བའི་སེང་རས་ཙཀྟ་ལ་བཀབ་སྟེ་སཱུརྱ་ལ་
བལྟས་པས་ཡེ་ཤེས་ཀྱི་སྣང་བ་ལུ་གུ་རྒྱུད་དུ་གསལ་བར་འཆར་ཏེ་ངོ་སྤྲད་པར་
བྱའོ༔ དེ་ལ་ཡིད་མ་ཆེས་ན་མཚན་མོ་རང་གི་དབང་པོ་གུང་མོས་མནན་པས་ཡེ་
ཤེས་ཀྱི་སྣང་བས་གང་བར་འཆར་རོ༔ རྣ་བ་ནི་རང་གི་གུང་མོས་བཀག་པས་
ཆོས་ཉིད་ཀྱི་རང་སྒྲ་འབྱུང་སྟེ༔ དེ་ནི་ད་ལྟའི་རིག་པ་ལུས་ལ་གནས་པའི་རྟགས་
ཡིན༔ ཉམས་སུ་མྱོང་བས་ཡིད་ཆེས་སོ༔ ཆོས་ཉིད་བར་དོའི་ངོ་སྤྲོད་ནི༔ ཉི་མ་
གུང་ལ་བབ་པའི་དུས་སུ༔ ཁྱིམ་གྱི་མཐོངས་ཁུང་བཀབ་སྟེ་ཁྱིམ་བུ་བླ་མས་
སློབ་མའི་རྩེའུ་ཆུང་མཐེ་བོང་གིས་དྲག་ཏུ་མནན་པས་བརྒྱལ་ལོག་སོང་བ་དང་༔
ཁྱིམ་གྱི་སྐར་ཁུང་ལ་རྡོ་རྗེ་སེམས་དཔའི་མེ་ལོང་ཕྱིར་བས་འཇའ་འོད་ཀྱི་ཟེར་
གྱིས་ཁྱིམ་གང་བར་འོང་༔ དེའི་དུས་སུ་རྡོ་རྗེ་སྤུན་རྣམས་ཀྱིས་ཁྲོ་བོའི་ཆས་སུ་
ཞུགས་ཏེ༔ མགོ་བརྙན་དང་ཕྱག་མཚན་གྱིས་བསྡིགས༔ རོལ་མོའི་སྒྲ་ཐམས་
ཅད་བསྒྲགས་པས་སློབ་བུ་བརྒྱལ་སང་པའི་དུས་སུ་བལྟས་པས་སྒྲ་འོད་ཟེར་
གསུམ་ཁྲོ་བོའི་སྐུ་སྣང་བ་དེ་དག་ ལཿ སྔངས་པ་དང༌༔ བྲེད་པ་དང་༔ ཀུས་
- 59 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འདེབས་པ་དང་༔ མཆོངས་པ་ལ་སོགས་པ་བྱེད་དུ་འོང་༔ དེ་ལྟར་བྱུང་ན་བར་
དོ་མ་འབྱོངས་པ་ཡིན་ནོ༔ གོང་གི་དེ་དག་ལ་རང་སྣང་དུ་ངོ་ཤེས་ནས་འཇིགས་
སྣང་གྲོལ་ན་བར་དོ་འབྱོངས་པ་ཡིན་ནོ༔ དེས་ན་དེ་དག་ལ་བསླབ་ཅིང་རང་
སྣང་གི་འཆར་ཚུལ་དུ་འབྱོངས་པར་བྱའོ༔ བར་དོའི་ཞལ་གདམས་གནད་ཀྱི་
དུམ་བུ་འདི༔ མ་འོངས་ལས་ཅན་ཅིག་དང་འཕྲད་པར་ཤོག༔ བཀའ་རྒྱ་མ་ཡིན་
པས་སྦ་བར་བྱའོ༔ སྤྱི༔ ས་མ་ཡ༔ རྒྱ་རྒྱ་རྒྱ༔
ཨེ་མ་བདག་ལ་སྐྱེ་གནས་བར་དོ་ཤར་དུས་འདིར༔ ཚེ་ལ་ལོངས་མེད་ལེ་
ལོ་སྤངས་བྱས་པཿ ཐོས་བསམ་སྒོམ་གསུམ་དོན་ལ་མ་ཡེངས་འཇུག༔ སྣང་
སེམས་ལམ་སློང་སྐུ་གསུམ་མངོན་གྱུར་བྱ་འོ༔ ཨེ་མ་བདག་ལ་འཆི་ཁའི་བར་
དོ་ ཤར་ དུས་ འདིར༔ ཀུན་ ལ་ ཆགས་ སེམས་ ཞེན་ འཛིན་ སྤངས་ བྱས་ ལ༔
གདམས་ངག་གསལ་བའི་ངང་ལ་མ་ཡེངས་འཇུག༔ རང་རིག་སྐྱེ་མེད་ནམ་
མཁའི་མཐོངས་སུ་འཕང་༔ ཨེ་མ་བདག་ལ་ཆོས་ཉིད་བར་དོ་ཤར་དུས་འདིར༔
ཀུན་ལ་སྔངས་སྐྲག་འཇིགས་སྣང་སྤངས་བྱས་ལཿ གང་ཤར་རང་སྣང་རིག་པ་
ངོ་ཤེས་འཇུག༔ བར་དོའི་སྣང་འབྱུང་རིག་པར་ཤེས་པར་བྱའོ༔ ཨེ་མ་བདག་
ལ་སྲིད་པའི་བར་དོ་ཤར་དུས་འདིར༔ འདུན་པ་རྩེ་གཅིག་སེམས་ལ་བཟུང་
བྱས་ནས༔ བཟང་པོའི་ལས་ཀྱི་འཕྲོ་ལ་ནན་གྱིས་མཐུད༔ མངལ་སྒོ་དགག་
དང་རུ་ལྡོག་དྲན་པར་བྱ༔ བར་དོའི་གནད་ཚིགས་སུ་བཅད་པ་འདི་བློ་ལ་
བཟུང་ནས་ཁྱི་བདུན་གྱིས་དེད་ཀྱང་མི་བརྗེད་པར་བྱའོ༔ དེས་བར་དོ་ཟིན་ངེས་
སོ༔ ཤིན་ཏུ་ཟབ་པས་གཏེར་དུ་སྦསཿ གང་ཟག་ལས་ཅན་ཅིག་དང་འཕྲད་པར་
ཤོག༔ ས་མ་ཡ༔ རྒྱ་རྒྱ་རྒྱ༔ སྤྱི ཁཐཾ༔ གུ་ཧྱ༔ གསང་རྒྱ༔ ཟབ་རྒྱ༔ གཉན་རྒྱ
- 60 -



བར་དོའི་ངོ་སྤྲོད་བཞུགས་པས་གཟིགས།
གཏད་རྒྱ གཏེར་རྒྱ༔ སྦས་རྒྱ༔ ཕྱི་མའི་དུས་ན་ཆུ་ ཁམས་ཡོས་ཀྱི་ལོ པད་
མའི་རིགས་ལ་དོན་གྱི་བློ་ཡང་ལྡན༔ སྦས་ཚུལ་འཁོར་བའི་ཆ་འཛིན་དབང་པོ་
གསལ༔ བརླ་གཡས་ཤ་སྨེ་ཌཱཀྐིའི་སྤྱན་འདྲས་མཚན༔ སྣ་ཚོགས་སྤྱོད་པ་ཆོ་
རོལ་ཉིད་དུ་སྨྲ དོན་བློར་ལྡན་ཡང་རྩུབ་ཆེ་ཞེན་པ་ཆུང་༔ ཌཱཀྐིའི་རིགས་གྱུར་
ཀུན་ཏུ་བརྟུལ་ཞུགས་སྤྱོད༔ ལས་ཅན་དེ་དང་གདམས་པ་འདི་འཕྲད་ཤོག༔
སྤྱི༔ དེ་ཡིས་ལས་ལྡན་སྟག་ཡོས་ལོ་པ་ལ༔ གོང་མའི་རྟགས་རྣམས་ཚང་བ་
དུས་མཚུངས་འབྱུང་༔ དེ་ལ་ཆོས་བཀའ་གཏད་པས་འགྲོ་དོན་འཕེལ དེས་
ཀྱང་ གཏེར་དུ་ སྦེད་ པར་ སྨོན་ལམ་ འཚལ༔ རྒྱ་ རྒྱ་ རྒྱ༔ མངོན་ སུམ་ ངོ་སྤྲོད་
བཞུགས་སོ༔ མ་ཧཱ་གུ་རུ་ན་མོ་ཧཱུྃ༔ བླ་མས་རིགས་ཀྱི་བུ་ལ་མངོན་སུམ་གྱི་ངོ་
སྤྱོད་ནས་འདི་སྐད་དུ་སྤྲོ་བ་བསྐྱེད་པར་བྱའོ༔ འོ་རིགས་ཀྱི་བུ་འདི་ལྟར་མཐོང་
བ་འདི་རང་བྱུང་གི་རིག་པ་ཐིག་ལེ་ཉག་གཅིག་ཆོས་ཉིད་མངོན་སུམ་གྱི་སྣང་བ་
མཐོང་བ་ཞེས་བྱ་བ་ཡིན་ནོ༔ སངས་རྒྱས་དང་བྱང་ཆུབ་སེམས་དཔའ་བླ་མ་ཡི་
དམ་ཌཱཀྐི་ཐམས་ཅད་ཀྱི་ཞལ་མངོན་སུམ་དུ་མཇལ་བ་ཞེས་བྱའོ༔ སངས་རྒྱས་
ཐམས་ཅད་ཀྱི་དབང་དུས་གཅིག་ལ་ཐོབ་པ་ཞེས་བྱའོ༔ འོད་མཐིང་ཁ་གསལ་
བས་རྣམ་པར་སྣང་མཛད་ཀྱི་ཞལ་མཐོང་༔ ཉོན་མོངས་པ་གཏི་མུག་དག་ཆོས་
ཀྱི་དབྱིངས་ཀྱི་ཡེ་ཤེས་མངོན་དུ་གྱུར༔ ཞེས་རིགས་ལྔ་ལ་སྦྱོར༔ སྐུ་གསུམ་ཡེ་
ཤེས་ལྔ་མངོན་དུ་གྱུར་པ་ཞེས་བྱའོ༔ ལས་དང་བག་ཆགས་དང་སྡིག་སྒྲིབ་མ་
རིག་པ་ཟད་པ་ཞེས་བྱའོ༔ ཉོན་མོངས་པ་ཆོས་ཉིད་དུ་ཤར་བ་ཞེས་བྱའོ༔ ལས་
དང་སྐལ་བར་ལྡན་པ་ཞེས་བྱའོ༔ བསོད་ནམས་ཀྱི་ཚོགས་རྫོགས་པ་ཞེས་བྱའོ༔
སངས་རྒྱས་ཐམས་ཅད་ཀྱི་དབང་དུས་གཅིག་ལ་ཐོབ་པ་ཞེས་བྱའོ༔ རིག་པ་
- 61 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྩལ་གྱི་དབང་ཐོབ་པ་ཞེས་བྱའོ༔ དུས་དེ་རིང་ནས་སངས་རྒྱས་ཀུན་ཏུ་བཟང་
པོ་དང་རིགས་ལྔའི་སངས་རྒྱས་དང་ཁྱོད་ལ་ཁྱད་པར་རྡུལ་ཙམ་ཡང་མེད་དོ༔
ཞེས་བསྔགས་པ་བརྗོད་ལ་ངོ་སྤྲོད་གདབ་བོ༔ སྤྱི༔ རྒྱ་རྒྱ་རྒྱ༔ ༔
- 62 -



༄༅། །བར་དོའི་མཚན་ཉིད་བཤད་པ་དང་སྐྱེ་གནས་རྣམས་ཀྱི་རྒྱུ་
བསྟན་པ་བཞུགས་སོ༔ ༔
དབང་པོ་ཐ་མ་ཆོས་འདིའི་སྒོ་མཐོང་ཡང་གོམས་པ་ཆུང་ཞིང་དམ་ཚིག་མ་
ཉམས་པ་ཚན་ཅིག་སྤྲུལ་པ་སྐུའི་ཞིང་ཁམས་ལྔར་དབུགས་ཕྱུང་ནས་ཕྱིས་བར་
དོ་མེད་པར་གྲོལ་བར་གསུངས་ཤིང་༔ དབང་པོ་ཐ་མའི་ཐ་མ་ཞིག་སྲིད་པ་བར་
དོར་འཁྱམས་ཤིང་ཡང་སྲིད་ལེན་དགོསཿ དེ་བཤད་པ་ལ་གཉིསཿ སྐྱེ་བོ་ཕལ་
པ་དང་༔ གྲུབ་མཐའ་འཛིན་པའོ༔ དང་པོ་དབུགས་ཆད་ནས་བརྒྱལ་ཏེ་དེ་ལས་
ལངས་པ་དང་༔ སྐུ་གསུམ་རང་སྣང་གི་འཆར་སྒོ་ལ་གོམས་འདྲིས་མེད་པས་ངོ་
མ་འཕྲོསཿ སྒྲ་འོད་ཟེར་གསུམ་ལ་དངངས་སྐྲག་ནས་རྣམ་པར་ཤེས་པ་ཡིད་ཀྱི་
ལུས་དབང་པོ་ཀུན་ཚང་ཐོགས་མེད་རྒྱུ་བའི་རྣམ་པ་ཅན་དུ་ལངས་པ་དེ་ལ་ནང་
གི་དུག་གསུམ་གྱི་རང་གཟུགས་ལས་ཕྱིར་ཡ་ང་བའི་གཡང་ས་གསུམ་འབྱུང་
སྟེ༔ འདོད་ཆགས་ལས་གཡང་དམར་ཟང་ངེ་བ༔ ཞེ་སྡང་ལས་གཡང་དཀར་
ཆད་དེ་བ༔ གཏི་མུག་ལས་གཡང་ནག་ངམ་མེ་བ་ལྟ་བུ་ལ་ལྷུང་བ་དང་༔ ལྷུང་
ལ་ཁད་པའི་འཇིགས་སྐྲག་གི་སྡུག་བསྔལ་འབྱུང་༔ འབྱུང་བཞིའི་རང་གཟུགས་
ལས་འཇིགས་པའི་སྒྲ་བཞི་འབྱུང་སྟེ༔ ས་རླུང་ལས་གད་གཡང་དང་ས་ཕུག་
རྡིབ་བའི་འཇིགས་པཿ ཆུ་རླུང་ལས་རྒྱ་མཚོ་འཆོལ་པའི་རྦ་རླབས་སུ་ཚུད་པ༔
མེ་རླུང་ལས་ནགས་ཚལ་ཆེན་པོ་འཚིག་པའི་མེ་ཁྲོད་དུ་ཚུད་པ༔ རླུང་གི་རླུང་
ལས་རླུང་ཚུབ་འཚུབས་པའི་ཁྲོད་དུ་ཚུད་པའི་འཇིགས་སྐྲག་འབྱུང་༔ དེའི་དུས་
- 63 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སུ་དགེ་བའི་རང་གཟུགས་ལྷན་ཅིག་སྐྱེས་པའི་ལྷས་མགོན་སྐྱབས་དང་སྟོང་
གྲོགས་བྱེད་པ་དང་༔ སྡིག་པའི་རང་གཟུགས་ལས་ལྷན་ཅིག་སྐྱེས་པའི་འདྲེས་
གནོད་འཚེ་དང་འགལ་རྐྱེན་བསྒྲུབས་པས་ཡིད་དུ་མི་འོང་བ་གཉིས་འགྲུབ་སྟེ༔
མཐོ་རིས་དང་ངན་སོང་གི་ལམ་ལ་ཕར་འཐེན་ཚུར་འཐེན་བྱེད༔ དགེ་སྡིག་ལ་
རྩིས་གཞིག་བཏང་ཞིང་རྫུན་གྱིས་ཀྱང་སྒྲུབ་པར་བྱེད་དོ༔ དེ་ཚེ་རང་སྣང་ལོག་
པས་གཤིན་རྗེ་ཆོས་ཀྱི་རྒྱལ་པོའི་སྐུར་ཤར་ནསཿ ཆེ་བ་ནམ་མཁའི་མཐའ་དང་
མཉམ་པ༔ འབྲིང་ པོ་ རི་ རབ་ ཙམ མིག་ཤེལ་ མིག་ཏུ་ཡོད་ པ སྒྲ་སྤྱི་བོར་
བཅིངས་ པ༔ གསུས་པ་ཆེ་བཿ སྐེ་ཕྲ་བ༔ ལག་ན་ཁྲོམ་ཤིང་དང་ལས་ཀྱི་མེ་
ལོང་ཐོགས་པ༔ ཁ་ནས་རྒྱོབ་དང་སོད་ཀྱི་སྒྲ་སྒྲོགས་པ༔ ལས་ཀྱི་གཤིན་རྗེའི་
འཁོར་དུ་མས་བསྐོར་ཏེ་ཞགས་པ་འདེབས་པ་དང་༔ ཀླད་པ་འཐུང་བ་དང་༔
མགོ་ལུས་འབྲལ་བ་དང་༔ སྙིང་འདོན་པ་དེ་ལྟ་བུས་འཇིག་རྟེན་གྱི་ཁམས་གང་
ནས་འོང་ངོ་༔ དེར་ལྷན་ཅིག་སྐྱེས་པའི་འདྲེས་སྡིག་པ་བྱས་ཚད་རྡེའུ་ནག་པོར་
འགྲེམས༔ ལྷས་དགེ་བ་བྱས་ཚད་རྡེའུ་དཀར་པོར་འགྲེམས་སོ༔ དེ་དུས་ཤིན་ཏུ་
བྲེད་སྔངས་སྐྲག་པས་འདར་ཞིང་ངས་སྡིག་པ་མ་བྱས་ཞེས་ རྫུན་སྨྲ་བ་ལ་
གཤིན་རྗེ་ན་རེ ངའི་ལས་ཀྱི་མེ་ལོང་ལ་བལྟའོ་ཟེར་ནསཿ བསྟན་པས་གང་
ཡིན་པ་ཐམས་ཅད་བཀྲ་ལམ་གྱིས་བྱུང་བ་དང་༔ དགེ་བ་ཅན་ལྷས་ཡར་ཁྲིད་
གཞན་ཡང་དགེ་སེམས་ཀྱིས་བསྒྲུབས་པའི༔ སྐུ་གསུང་ཐུགས་ཀྱི་རྟེན་ནམ༔
རྩ་བརྒྱད་མཆོད་རྟེན་ནམ༔ ཟམ་པ་འམ༔ ཁྲོན་པའམ༔ ངལ་སྟེགས་སུ་གྱུར་པ་
ལ་སོགས་པ་སྐྱབས་གནས་སུ་འགྱུར་བར་སྣང་ངོ་༔ སྡིག་ཅན་རྣམས་གཤིན་
རྗེའི་ཞགས་པས་བཏབ་སྟེ་ཐུར་ལ་དྲུད་ཏེ༔ བརྡེག་བརྡུང་༔ སྐེ་འབྲེག༔ སྙིང་
- 64 -



བར་དོའི་མཚན་ཉིད་བཤད་པ་དང་སྐྱེ་གནས་རྣམས་ཀྱི་རྒྱུ་བསྟན་པ།
འདོན༔ རྒྱུ་མ་ཟ༔ གཅན་གཟན་གདུག་པ་ཅན་དང་༔ ཁ་ཆར་དང་བུ་ཡུག་གིས་
དེད་དེ་ཤིན་ཏུ་སྡུག་བསྔལ་ལོ༔ མུན་པ་མུན་ནག་གི་རྒྱལ་ཁམས་ན༔ མགོན་
དང་སྐྱབས་དང་དཔུང་གཉེན་མེད་པར་ཤིན་ཏུ་སྡུག་བསྔལ་ལོ༔ སྲིད་པ་བར་དོ་
ལ་ད་ལྟ་བས་ཤིན་ཏུ་རིག་པ་བདུན་འགྱུར་གྱིས་གསལ་ཞིང་ཕར་ཐམས་ཅད་
མཐོང་ ཚུར་རིགས་མཐུན་དང་ལྷ་མངོན་ཤེས་ཅན་མིན་པས་མི་མཐོང་ རིག་
པ་རྟེན་མེད་བྱ་སྒྲོ་རླུང་གིས་ཁྱེར་བ་ལྟ་བུར་དབུགས་ཀྱི་རྟ་ལ་ཞོན་ནས་རིག་པ་
འཕྱོ་ལང་ལང་ཡོང་ངོ་༔ ལུས་ཀྱིས་གདུངས་ནས་ལུས་གཅིག་ལོན་ན་ཅི་འདྲ་ན་
སྙམ་ནས་ས་རྡོ་རི་བྲག་ཐམས་ཅད་དུ་འཚང་ངོ་༔ ཉེ་དུ་རྣམས་རྨི་ལམ་ཙམ་དུ་
འཕྲད དུ་བ་ཀུན་ལ་མ་ངུ་ང་འདི་ན་ཡོད་ཅེས་ཟེར༔ སྡུག་བསྔལ་གྱི་ཚོར་བ་
དྲག་པོ་ཡོད་པར་མདོ་རྒྱུད་ཀུན་ནས་གསུངས་སོ༔ ཞག་བདུན་ཕྲག་རེ་ལ་འཆི་
ཐེབས་རེ་བྱེད༔ དེ་དུས་ཤུལ་མིས་དགེ་བའི་ལས་ལ་འབད་ན༔ དེའི་བསོད་
ནམས་ཀྱིས་གྲུབ་མཐའ་བློས་བསྒྱུར་བ་རྣམས་དགེ་བ་སྟོབས་འཕེལ་ནས་རྡོ་རྗེ་
སེམས་དཔའ་ཁོང་གསེང་གི་ལམ་ཤར་ཏེ་འདི་ནས་གྲོལ་བ་ཡང་ཡོད་དོ༔ སོ་
སོའི་སྐྱེ་བོ་ལ་ཡང་ཆོ་ག་དག་པས་ཟློག་སྟེ༔ ཉི་ཟླ་ཁ་སྦྱོར་ལས༔ དེ་ཉིད་ཤི་
ནས་ཞག་གྲངས་ནི༔ ཉི་ཤུ་རྩ་གཅིག་བར་དུ་ཡང་ བདུན་པའི་ཚེ་ན་ཆོ་གར་
འབད༔ དེ་དེ་ཚེ་ལ་ལམ་ཡང་བསྟན༔ ཅེས་སོ༔ དེ་ནས་བར་དོ་ཡིད་ཀྱི་ལུས་དེ་
ནན་ལྟར་སྐྱོ་ནས་རྣམ་ཤེས་རླུང་དང་བག་ཆགས་ཀྱིས་བདས་ཏེ༔ རང་དབང་
མེད་པར་དྲི་ཟ་མངལ་སྒོ་ཉུལ་དུས་སྐྱེ་གནས་དང་༔ མའི་མངལ་གྱི་རྣམ་པ་ཇི་
ལྟ་བ་ལྟར་སྣང་ལུགས་ནི༔ གནས་ལུང་ཆེན་མོའི་རྒྱུད་ལས༔ བ་གླང་མཚོ་དང་
ངང་པ་དང་༔ རྟ་ཡི་རྣམ་པར་སྣང་བ་དང་༔ དེར་འཇུག་འདོད་པས་སྒྲ་མི་སྙན༔
- 65 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཤར་དང་ནུབ་ཏུ་རིམ་པ་བཞིན༔ འཛམ་གླིང་ཁང་བཟང་ཉམས་དགའ་བ ལྷ་
མིན་ནགས་ཚལ་སྟུག་པོ་སྟེ༔ ལྷ་ནི་རིན་ཆེན་གཞལ་མེད་ཁང་༔ དུད་འགྲོ་ས་
ཕུག་སྤྱིལ་པོར་མཐོང་༔ ཡི་དྭགས་རང་གི་ལུས་ཀྱི་ཆ ཇོ་རྡུམ་ཕྱར་བ་ལྟ་བུར་
མཐོང་༔ དམྱལ་བར་འགྲོ་ན་སྤྱི་གཙུག་ལོག མཐོ་རིས་ལ་ནི་གྱེན་ལྟ་སྙམ
དུད་འགྲོ་འཕྲེད་ཀྱི་རྣམ་པ་འོ༔ ཞེས་གསུངས་པས༔ རླུང་ལྔའམ་དུག་ལྔ་འདུས་
པའི་རྟེན་འབྲེལ་རྣམ་བྱང་གི་ལམ་ལྔ་འཆར་ཏེ༔ དེ་ཡང་ལྷར་སྐྱེ་ན་རྣམ་བྱང་
དཀར་པོ་ལ་འཛིན༔ དེར་འགྲོགས་ལ་རིན་པོ་ཆེའི་གཞལ་ཡས་ཁང་དུ་མཐོང་༔
དེ་ལ་དགའ་ཞིང་ཆགས་པས་དེར་ཕྱིན་པ་སྙམ་ལ་རྫུས་ཏེ་ཁྲོངས་ཀྱིས་སྐྱེའོ༔
མིར་སྐྱེ་ན་རྣམ་བྱང་སྔོན་པོའམ་དམར་པོ་ལ་འཛིན༔ མིའི་གླིང་བཞིའི་སྣང་བ་
སོ་སོར་འཆར་ཏེ༔ ཤར་ལུས་འཕགས་པོར་སྐྱེས་ན་ངང་པ་ཕོ་མོས་བརྒྱན་པའི་
མཚོར་སྣང་༔ བྱང་སྒྲ་མི་སྙན་དུ་སྐྱེ་ན་གླང་ཕོ་མོས་བརྒྱན་པའི་མཚོ༔ ནུབ་བ་
གླང་སྤྱོད་དུ་སྐྱེ་ན་རྟ་ཕོ་མོས་བརྒྱན་པའི་མཚོ༔ འཛམ་བུ་གླིང་པ་བསོད་ནམས་
ཆེ་བས་ཁང་བཟངས་ཉམས་དགའ་བ་དང་སྐྱེད་མོས་ཚལ་ཉམས་དགའ་བ་
དང༌༔ དགེ་འདུན་གྱི་ཀུན་དགའ་ར་བ་ལ་སོགས་པར་སྣང་ངོ་༔ དུད་འགྲོར་སྐྱེ་
ན་རྣམ་བྱང་ལྗང་གུ་ལ་འཛིན་དེར་འགྲོགས་ལ་ཁ་ཆར་དང་བུ་ཡུག་གིས་བདས་
ནས་ས་ཕུག་དང་སྤྱིལ་བུ་ལ་སོགས་པར་མཐོང་༔ དེར་འབྲོས་ཡིབས་སྙམ་ཙ་ན་
སྐྱེ་གནས་འཛིན༔ ཡི་དྭགས་སུ་སྐྱེ་ན་རྣམ་བྱང་སེར་པོ་ལ་འཛིན༔ སྤྱི་གཙུག་
ལོག་པའི་འཇིགས་སྐྲག་གི་སྣང་བ་ཤར་བ་ལ་འགོག་ཐབས་ནི་དབང་བཞིའི་
མངོན་པར་རྟོགས་པས་དགག་པ་ནི་ཞལ་ལས་ཤེསཿ དེ་ཡན་ཆད་ཀྱིས་སྲིད་པ་
བར་དོ་ཡན་ཆད་ཀྱི་བཤད་པ་བསྟན་ཟིན་ཏོ༔ དེ་ནས་ཐུན་མོང་དུ་སོ་སོའི་ལས་
- 66 -



བར་དོའི་མཚན་ཉིད་བཤད་པ་དང་སྐྱེ་གནས་རྣམས་ཀྱི་རྒྱུ་བསྟན་པ།
ཀྱིས་སྐྱེ་བ་ལེན་ཚུལ་ནི་ཚུལ་ཁྲིམས་རྣམ་པ་བདུན་ཟག་པ་དང་བཅས་པའི་
འབྲས་བུ་དང་༔ དགེ་བ་བཅུ་དང་འབྲེལ་བའི་ལམ་ལས་གྲུབ་པའི་ལྷ་གནས་
རྣམ་པ་ གསུམ་སྟེ༔ འདོད་པ་གཟུགས་ཁམས་ གཟུགས་མེད་དོ༔ དེ་ལ་རྒྱལ་
ཆེན་བཞི་ སུམ་ ཅུ་ རྩ་ གསུམ འཐབ་ བྲལ༔ དགའ་ ལྡན༔ འཕྲུལ་ དགའ
གཞན་འཕྲུལ་དབང་བྱེད་རྣམས་འདོད་ལྷ་གཟུགས་མེད་དོ༔ གཟུགས་ཁམས་
གནས་རིགས་བཅུ་བདུན་ཏེ༔ བསམ་གཏན་སྐྱེ་མཆེད་བཅུ་གཉིས་ནི༔ ཚངས་
རིས་ཚངས་པ་མདུན་ན་འདོན༔ ཚངས་ཆེན་འོད་ཆུང་ཚན་མེད་འོདཿ འོད་
གསལ༔ དགེ་ ཆུང་ ༔ ཚད་ མེད་ དགེ དགེ་ རྒྱས༔ སྤྲིན་ མེད༔ བསོད་ ནམས་
སྐྱེས༔ འབྲས་བུ་ཆེ་བ༔ མི་ཆེ་མི་གདུང་༔ གྱ་ནོན་སྣང་བ༔ ཤིན་ཏུ་མཐོང་བ་
དང་༔ འོག་མིན་ནོ༔ གཟུགས་མེད་སྐྱེ་མཆེད་མུ་བཞི་ནི༔ ནམ་མཁའ་མཐའ་
ཡསཿ རྣམ་ཤེས་མཐའ་ཡས༔ ཅི་ཡང་མེད་པ༔ ཡོད་མིན་མེད་མིན་དང་བཞིའོ༔
ལྷ་མིན་ལ་གནས་བཞི་ཡོད་དེ༔ སྣང་ལྡན་ཞེས་བྱ་བ་ན་ལྷ་མིན་རྒྱལ་པོ་བྱེ་བ་
ཁྲག་ཁྲིག ཟླ་ཕྲེང་ཞེས་བྱ་བ་ན་འགུལ་ཕྲེང་བསྟན་པ༔ གནས་བཟང་པོ་ན་མེ་
ཏོག་ཕྲེང་༔ མི་གཡོ་བ་ན་ལྷ་མིན་དབང་པོ་ཐག་བཟང་གནས་སོ༔ ལོངས་སྤྱོད་
ལྷ་དང་མཉམ༔ སྐྱེ་བའི་རྒྱུ་ཟག་བཅས་དགེ་བ་ཕྲག་དོག་དང་འདྲེས༔ མིར་སྐྱེ་
བའི་རྒྱུ་དགེ་བཅུ་ཟག་པ་དང་བཅས་པ༔ དུད་འགྲོར་སྐྱེ་བའི་རྒྱུ༔ གཏི་མུག་
དང༌ ༔ ཆོས་ སྤོང་ངོ་༔ རིགས་བྱེ་བྲག་སུམ་ཅུ་རྩ་དྲུག་གོ༔ ཁྱད་ པར་ བྱིངས་ ན་
གནས་པ་དང་༔ ཁ་འཐོར་རོ༔ ལྷ་ཀླུ་མི་གསུམ་ཀར་ཁྱབ་བོ༔ སྐྱེ་བ་རྣམ་པ་
བཞི་ལའང་༔ སྒོ་ང་སྐྱེས་བྱ འབུ་སྲིན་དྲོད༔ རྟ་གླང་ལ་སོགས་མངལ་སྐྱེས
རྫུས་སྐྱེས་ནི་ལྷ་དང་དམྱལ་བའོ༔ ཡི་དྭགས་སུ་སྐྱེ་བའི་རྒྱུ་ནི༔ སེར་ དབྱེ་
- 67 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བ་ནི༔ ཕྱི་སྒོ་ཁུལ༔ སྤྱི་མཐུན་སྒྲིབ་པ་ཅན༔ མཁའ་ལ་རྒྱུ མི་མ་ཡིན་རྣམས་
སོ༔ དམྱལ་བ་ལ་ཡང་སོས་ཀྱི་རྒྱུ་མི་བསད་པ༔ ཐིག་ནག་གི་རྒྱུ་སྲོག་གཅོད་མ་
སྦྱིན་ལེན༔ བསྡུས་འཇོམས་ཀྱི་རྒྱུ་དེའི་ཁར་འདོད་ལོག་སྤྱད་པ༔ ངུ་འབོད་ཀྱི་
རྒྱུ་དེའི་ཁར་ཚུལ་ལྡན་དང་བསམ་གཏན་ལ་གནོད་པ་བྱས་པ༔ ངུ་འབོད་ཆེན་
པོའི་རྒྱུ་དེའི་ཁར་ཆོས་མི་བདེན་བརྗོད་པ༔ ཚ་བར་སྐྱེ་བའི་རྒྱུ༔ དེའི་སྟེང་ལོག་
པར་ལྟ་བ༔ རབ་ཏུ་ཚ་བ་ནི་མི་དགེ་བཅུ་རྫོགས་པ༔ ཁྱད་པར་བླ་མ་མཆེད་ལ་
བརྙས་ཤིང་དམ་ཚིག་ཉམས་པ་དང་༔ མཚམས་མེད་ལྔས་མནར་མེད་དུ་སྐྱེའོ༔
གྲང་དམྱལ་གྱི་རྒྱུ་ནི༔ རྟེན་གསུམ་ན་བཟའ་བཤུས་པ༔ འཕགས་པ་དང་སྐྱེ་
འགྲོའི་གོས་བཤུས་པ༔ གསོན་ལྤགས་བཤུས་པཿ སྤུ་བལ་སོགས་བྲེག་པའོ༔
རྣམ་ གྲངས་ནི༔ ཆུ་བུར་ཅན༔ ཆུ་བུར་རྡོལ་པ་ཅན༔ ཨ་ཆུ་ཟེར་བ༔ སོ་ཐམ་
ཐམ་པ༔ པད་མ་ལྟར་གས་པ༔ པད་མ་ལྟར་ཆེར་གས་པ ཨུཏྤལ་ལྟར་གས་
པཿ ཨུཏྤལ་ལྟར་ཆེར་གས་པའོ༔ གནས་ནི༔ དྲན་པ་ཉེར་བཞག་ལ ཉི་ཚེ་
ཞེས་བྱ་ འཛམ་ གླིང་ གི༔ ཁྲོད་དང་མུ་ ཁྱུད་ གླིང་བར་ གྱི༔ མུན་པ་ལ་སོགས་
རྣམས་སུ་གནས༔ ཞེས་གསུངས་སོ༔
- 68 -



༄༅། །བཏགས་གྲོལ་ཕྲན་དྲུག་གི་ཏི་ཀ་བཞུགས་པ་ལགས་སོ༔
རྩ ལ་དབང་གི་ཏི་ཀ་རིག་པའི་སྒྲོན་མེ་བཞུགས་སོ༔
སླར་ཡབ་ རང་ རིག་ ཡེ་ ཤེས་ ལྷ་ ལ་ ཕྱག་ འཚལ་ ལོ༔ དེ་ ནས་ ཀུན་
བཟང་ཡབ་ཡུམ་གྱི༔ སྨིན་བྱེད་རིག་པའི་རྩལ་དབང་བསྐུརཿ ཅེས་པས་སངས་
རྒྱས་དགོངས་པ་འདུས་པ་བཀའ་རབ་འབྱམས་རིག་པའི་རྩལ་དབང་བསྐུར་
བའི་ཐབས་འདི་ལ་གསུམ་སྟེ༔ སྦྱོར་བ་དངོས་གཞི་རྗེས་སོ༔ དེ་ཡང་མཚན་
ཉིད་ ལྡན་པའི་ བླ་མ་ཡིས༔ སྐལ་བར་ལྡན་པའི་སློབ་བུ་ ལ༔ རབ་འབྱམས་
དབང་བསྐུར་གསུམ་དུ་བསྟན༔ ཅེས་པས་སོ༔ བླ་མ་རྡོ་རྗེ་འཛིན་པ་ལ༔ མེ་
ཏོག་ལན་དང་བཅས་ཏེ་ཞུཝ ཞེས་པས༔ དང་པོ་བླ་མ་ལྟ་དགོངས་མན་ངག་
དང་ལྡན་པ་ལ་སངས་རྒྱས་ཀྱི་འདུ་ཤེས་བསྐྱེད་ལ་མེ་ཏོག་ཕུལ་ཏེ༔ དབང་གི་
ཞུ་བ་ཡང་ཡང་བྱའོ༔ གཏོར་ཚོགས་བཞི་སྟེ་གསུང་རབ་བཀླག ཅེས་པས
བླ་མས་དབང་བསྐུར་བར་ཞལ་གྱིས་བཞེས་ནས༔ ཌཱཀྐི་ལ་མཆོད་པ་བཤམ༔
ཚོགས་གཏོར་ཆེན་པོ་ལན་བདུན་བཏང་༔ དེས་བར་ཆད་སེལ་ལོ༔ དེ་ནས་
དགེ་སློང་བཞི་སྡེ་བྱ༔ སྔགས་དང་ཕ་རོལ་ཏུ་ཕྱིན་པ་ལ་ཐུན་བཟུང་༔ འབྱུང་པོ་
ལ་གཏོར་མ་རྒྱ་ཆེན་པོ་བཏང་ངོ་༔ དེས་སྔོན་འགྲོའི་བར་ཆད་ཐམས་ཅད་སེལ་
ལོ༔ རིན་ཆེན་སྨན་འབྲུའི་མཎྜལ་དབུལ༔ ཅེས་པསཿ དེ་ནས་བླ་མ་ལ་གསེར་
གྱི་མཎྜལ་ལན་བདུན་འབུལ་གཞི་སྙིང་པོའི་དོན་རྟོགས་པའི་དགོས་པ་ཡོད་༔ དེ་ནས་རིན་ པོ་
ཆེའི་མཎྜལ་ལན་བདུན་འབུལ་སྐུ་ལྔ་ཡེ་ཤེས་ལྔ་རྟོགས་པའི་དགོས་པ་ཡོད༔ ་དེ་ནས་སྨན་གྱི་
མཎྜལ་ ལན་བདུན་འབུལ་ཉོན་མོངས་པ་དུག་ལྔ་དང་བྲལ་བའི་དགོས་པ་ཡོད༔ དེ་ནས་འབྲུའི་
- 69 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མཎྜལ་ལན་ བདུན་ འབུལ་དབུལ་ཞིང་ཕོངས་པ་དང་བྲལ་བའི་དགོས་པ་ཡོད༔ དེ་ ནས་ དབང་
ཞུ་བའི་གསོལ་འདེབས་ལན་གསུམ་བྱའོ༔ སྨིན་གྲོལ་དོན་གྱི་ཞུ་བ་དབུལ༔
ཅེས་པས༔ ཀྱི་བླ་མ་རྗེ་བཙུན་པ་རྣམས་ཀྱིས་བདག་སྨིན་པར་མཛད་དུ་གསོལ༔
རིག་པ་རྩལ་གྱི་དབང་བཀའ་རབ་འབྱམས་བསྐུར་དུ་གསོལཿ བདག་གྲོལ་
བར་མཛད་དུ་གསོལཿ མཆོག་ཐུན་མོང་གི་དངོས་གྲུབ་ཐམས་ཅད་སྩལ་དུ་
གསོལཿ ཅེས་པས་གསོལ་བ་དྲག་ཏུ་གདབ་བོ༔ དེ་ནས་རྩལ་དབང་སེམས་ལ་
བསྐུར༔ ཅེས་པསཿ བླ་མས་སློབ་བུ་ལ་བོགས་འབྱིན་དབང་གི་ཡན་ལག་རིག་
པའི་རྩལ་དབང་སེམས་ལ་བསྐུར་ཏེ༔ རིག་པའི་རྩལ་དབང་སློབ་དཔོན་གང་
གིས་བསྐུར་ན༔ སློབ་དཔོན་སངས་རྒྱས་ཀྱི་ཆ་ལ་གཏོགས༔ སློབ་མ་སེམས་
ཅན་གྱི་ཆ་ལ་གཏོགས་ཏེ༔ སེམས་རྟོགས་པས་ན་སངས་རྒྱས་ཏེ་ཞེས་པས༔
སངས་རྒྱས་ཐམས་ཅད་ཀྱང་རང་བྱུང་གི་རིག་པ་རང་ཤར་དུ་རྟོགས་པས་
སངས་ རྒྱས༔ སེམས་ཅན་ཡང་ རང་བྱུང་གི་རིག་པ་རང་ཤར་ རང་ གྲོལ་ དུ་
རྟོགས་ན་ སངས་ རྒྱ ཞེས་ཏེ༔ རང་ གི་ རིག་ པ་ངོ་བོ་ཀ་ནས་ དག་ པ༔ རང་
བཞིན་སྣ་ཚོགས་སུ་གསལ་བ༔ ཐུགས་རྗེ་མ་འགགས་ཕྱོགས་རིས་མེད་པ༔
རང་བྱུང་གི་ཡེ་ཤེས་རང་རིག་རང་གསལ་རང་ངོ་ཤེས་ཙ་ན༔ བདེ་སྡུག་གི་རྟོག་
པ་མ་འགགས་པའི་སྣང་བ་སྣ་ཚོགས་སུ་སྣང་ཡང་རྩ་བ་ཁོ་ལས་བྱུང་༔ ཆུ་ནང་
གི་འཁྱགས་པའམ༔ བར་སྣང་གི་ན་བུན་བཞིན་དུ་ཐམས་ཅད་ཁོ་རང་ལས་
བྱུང་བསཿ གྲོལ་ཡང་ཁོ་རང་གི་ངང་དུ་རང་གྲོལ་བའོ༔ གང་ཤར་རིག་པའི་
རྩལ་དུ་གྲོལ༔ ཅེས་པ་ནི༔ གོང་ལྟར་རྩ་བ་ཐག་ཆོད་པའི་དུས་སུ༔ སྣང་སྲིད་
གཡོ་འགུལ་འཁོར་འདས་ཀྱི་ཆོས་ཐམས་ཅད་རང་གི་རིག་པའི་རྩལ་དུ་ངོ་
- 70 -



བཏགས་གྲོལ་ཕྲན་དྲུག་གི་ཏི་ཀ
ཤེས༔ རང་རིག་པས་རང་ལ་དབང་ཐོབ་ཙ་ན་ཐམས་ཅད་རང་གི་དབང་དུ་མ་
གྱུར་བ་མེད་དེ༔ རང་རིག་རང་ཤར་རང་གྲོལ་དུ་སོང་བའི་དུས་སུ༔ སངས་
རྒྱས་ལ་རེ་བ་མེད་དེ་རིག་པ་རང་སངས་རྒྱས༔ ཡེ་ནས་གནས་པའི་དོན་རང་
གིས་ངོ་ཤེས་ཐག་ཆོད༔ མ་ཁྱབ་པ་མེད་དེ་མཐའ་རྒྱས༔ འཁོར་བ་ལ་དོགས་པ་
མེད་དེ་རིག་པ་རང་དག འཁོར་འདས་རིག་པའི་རྩལ་དུ་གྲོལ༔ བཟང་ངན་
གྱི་རྟོག་ཚོགས་ཐམས་ཅད་རིག་པའི་རྩལ་དུ་དག་ཅིང་རང་གྲོལ་བ་དེ་ཉིད་ནང་
རྟོགས་ན་ནང་ སངས་ རྒྱས ནུབ་རྟོགས་ན་ནུབ་སངས་རྒྱས་ཏེ༔ གང་ཤར་
ཐམས་ཅད་རྩ་བ་རིག་པའི་ཀློང་དུ་རང་གྲོལ་བའོ༔ རང་རིག་དབང་ཐོབ་རེ་
དོགས་བྲལ༔ ཅེས་པ་ནི༔ གང་གིས་དེ་ལྟར་དུ་རྟོགས་ཤིང་ཁོང་དུ་ཆུད་ན་རིག་
པ་རྩལ་གྱི་དབང་རང་གི་རིག་པ་ལ་རང་གིས་ཐོབ་པ་ཡིན་ཏེ༔ དེ་ཙ་ན་ཅི་སྣང་
ཅི་སྲིད་ཅི་དྲན་ཐམས་ཅད་རང་གི་རིག་པའི་རྩལ་དུ་ཤར་བས༔ དགག་སྒྲུབ་རེ་
དོགས་ཀྱི་མཐལ་ལས་གྲོལ་བའོ༔ སྣང་སྲིད་རང་གི་རྩལ་དུ་གྲོལཿ ཅེས་པ་ནི་
གོང་ལྟར་རེ་དོགས་བྲལ་བའི་ཚེ༔ སྣང་ཞིང་སྲིད་པའི་ཆོས་ཐམས་ཅད་རང་གི་
རིག་པའི་རྩལ་དུ་མ་གྲོལ་པ་སྤུ་ཙམ་ཡང་མེད་པའོ༔ ཏི་ལ་མངོན་སུམ་རྩལ་
དབང་ཐོབ༔ ཅེས་པ་ནི༔ དོན་ཐིག་ལེ་ཉག་གཅིག་རིག་པའི་ངོ་བོ་ཡེ་ཤེས་ཀྱི་
རང་མདངས་ཞལ་ཕྱེ་ལ་བསྟན་ནོ༔ དེས་ནི་རྩལ་གྱི་ཡང་དག་རིག་པའི་དོན་ནོ༔
དབང་གི་དབང་མཆོག་ཐོབ་པ་ཡིན་ནོ༔ ངང་དྭངས་རང་བཞིན་བདག་ཉིད་ཆེ༔
ཞེས་པ་ནི༔ གང་གིས་དབང་དེ་ཐོབ་ཙ་ན༔ ངང་ནས་རང་རིག་པའི་ངང་དུ་ཆོས་
ཀུན་འདུས་པ་ངོ་བོ་ཉིད་ལ་དབང་བསྒྱུར་བ་རང་བཞིན་རིག་པའི་རང་མདངས་
ཐམས་ཅད་ རང་ རིག་ཡིན༔ བདག་ཉིད་ཆེན་པོ་ནི་རང་ལས་གཞན་པའམ་
-71 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བདག་ཏུ་མ་འདུས་པ་སྤུ་ཙམ་ཡང་མི་འདུག་པས་རང་རིག་པའི་སངས་རྒྱས་
ཀུན་ཏུ་བཟང་པོ་ཡིན་པས་ན༔ དབང་ཆེན་རབ་འབྱམས་རིག་པའི་རྩལ་དབང་
ཐོབ་པའོ༔ རིག་པའི་རྩལ་དབང་མ་ཐོབ་ན༔ འདུས་བྱས་ཆོ་གས་གྲོལ་མི་སྲིད
ཅེས་པ་ནི༔ དེ་ལྟར་རིག་པའི་རྩལ་དབང་སེམས་ཀྱིས་མ་ཐོབ་ན་གང་ཟག་དེ་
ལ་རྡུལ་ཚོན་རིན་པོ་ཆེ་སྣ་ལྔའི་དཀྱིལ་འཁོར་མང་པོ་བསྟན༔ བུམ་ཁྲུས་ཀྱིས་
ཤ་ལ་བསྐུརཿ ཅོད་པན་གྱིས་འཐིབས་སུ་བཅུག༔ ཚོགས་འཁོར་གྱི་འདམ་དུ་
བཅུག་ཀྱང་༔ རིག་པ་རྩལ་གྱི་དབང་མ་ཐོབ་ན་སངས་རྒྱས་པ་ལ་རྟ་རྔའི་འདྲེས་
གང་གིས་ཀྱང་ཉེར་མ་སོང་སྟེ༔ ཀློང་གསལ་ལས༔ རབ་འབྱམས་རིག་པའི་
དབང་མེད་ན༔ འདུས་བྱས་དབང་གིས་སྨིན་མི་སྲིད༔ ཅེས་སོ༔ རང་རྒྱུད་མ་
སྨིན་གཞན་མི་གྲོལ༔ ཅེས་པ་ནི༔ རང་གི་རིག་པའི་རྩལ་དབང་མ་ཐོབ་པར་
གཞན་ལ་དབང་བསྐུར་ཡང་གྲོལ་མི་ནུས་ཏེ༔ རྒྱུད་ལས༔ བདག་མ་སྨིན་པར་
གཞན་མི་གྲོལ༔ ཅེས་སོ༔ བོགས་རྣམས་དབང་གིས་འབྱིན་པར་བྱེད༔ ཅེས་པ་
ནི་དེ་ལྟར་རིག་པའི་རྩལ་དབང་ཐོབ་ན་མ་རིག་པའི་སྒྲིབ་པ་ཐམས་ཅད་དབང་
གིས་དག་ཅིང་བོགས་འབྱིན་པར་བྱེད་དོ༔ རྗེས་ནི་དབང་རྫོགས་པ་དང་༔ བླ་
མ་བཞེད་པ་མེད་ཀྱང་བདག་རྣམ་པར་དག་པར་བྱ་བའི་ཕྱིར་དབང་ཡོན་འབུལ་
དགོས་ཏེ༔ རིན་ཆེན་བུ་ཆུང་ནོར་གྱི་དབྱིག༔ རབ་ཏུ་གཅེས་དང་ཡིད་འཐད་
འབུལཿ ཅེས་པས་རིན་པོ་ཆེ་གསེར་ལ་སོགས་པ་ཕྱག་ཏུ འབུལ་ལོ་ལོངས་སྤྱོད་
ཕུན་སུམ་ཚོགས་པ་འབྱུང་བའི་རྟེན་འབྲེལ་ཡོད༔ གཅེས་ འཛིན་ བློས་བཏང་ བའི་ ཕྱིར༔ རང་
གི་བུ་འབུལ་སངས་རྒྱས་ཀྱི་རིགས་འཛིན༔ འགྲོ་བའི་དོན་ལྷུན་གྱིས་གྲུབ་པར་བྱ་བའི་
ཕྱིརཿ གཞན་གྱི་མི་མཆོག་འབུལ་ན་དོན་མཆོག་འགྲུབ་བུ་ལྡན་དབུལ༔ ཆགས་སྲེད་འཛིན་
-72 -



བཏགས་གྲོལ་ཕྲན་དྲུག་གི་ཏི་ཀ
པ་དག་པའི་ཕྱིརཿ རང་གི་ཆུང་མ་འབུལ་ཆོས་ཉིད་བདེ་བ་ཆེན་པོའི་དངོས་གྲུབ་འབྱུང༔ འགྲོ་
བའི་ཚོགས་གཉིས་རྫོགས་པར་བྱ་བའི་ཕྱིར་གཞན་གྱི་ཆུང་མ་དང་༔ བུ་མོ་ཡིད་
འཐད་ གསེར་གཡུས་ བརྒྱན་པ་རིགས་གཙང་མ་དག་པས་ཏེ་ཆོས་ཉིད་བདེ་བ་ཆེན་པོ་འགྲུབ་པའི་
དགོས་པ་ཡོདཿ དར་ ཟབ་ ཀྱིས་ སྨྲས་ པཿ བླ་ མའི་ ལས་ རྒྱ་ ལ་ འབུལཿ ནོར་ གྱི་
དབྱིག་ནི་གཞན་དོན་མཐའ་དག་བསྒྲུབ་པའི་ཕྱིར༔ ནོར་སྣ་བསམ་གྱིས་མི་
ཁྱབ་ པ་ བརྒྱ་ འབུལ༔ བསྡུ་བ་བཞིའི་རྟེན་འབྲེལ་ལ་མཁས་པར་འགྱུར་རོ་སྟོང་ འབུལ་ བྱའོ༔
རབ་ཏུ་གཅེས་དང་ཞེས་པ་ནི༔ དེ་མ་ཡིན་པའི་རང་གི་གྲོགས་འཁོར་ཡུལ་ནོར་
ལ་སོགས་པ་ཡིད་ལ་འཐད་པ་ཐམས་ཅད་ནོར་གྱིས་བསླུས་ཏེ་བླ་མ་ལ་འབུལ་
ལོ༔ དེ་ཡང་ལུང་ལས༔ དེ་ལྟར་དུས་ཚོད་མཉམ་པས་འགྲུབ༔ ཅེས་པས་དབང་
ཚང་བ་དང་ཡོན་དབུལ་བ་དུས་མཉམ་བྱའོ༔ རང་རིག་རྩལ་གྱི་དབང་ཐོབ་ཚེ༔
ཆོས་ རྣམས་ སེམས་ ལ་ རྫོགས་ ཕྱིར་ གྲོལ༔ རབ་ འབྱམས་ བཀའ་ ཡི་ དབང་
རྣམས་ཐོབ༔ ཅེས་ པ་ནི༔ སྣོད་ལྡན་དེ་ཉིད་ རིག་པའི་རྩལ་དབང་ཐོབ་པས་
དབང་ཐམས་ཅད་ཐོབ་པ་ཡིན་པས་བསྔགས་པ་བརྗོད་པར་བྱའོ༔ སྨིན་གྲོལ་
གྱི་རྩལ་དབང་དེ་ལྟར་བསྐུར་བར་བྱའོ༔ འབྲས་བུ་ཡོངས་རྫོགས་བཏགས་
གྲོལ་ཐུགས་ཀྱི་སྙིང་པོ་འདི་ལ་དབང་ཐམས་ཅད་ཀྱི་རྩ་བ་རང་རིག་པའི་རྩལ་
དབང་དུ་ངོ་སྤྱོད་པ་རིག་པའི་སྒྲོན་མེ་འདི༔ ཤེས་རབ་བློ་ལྡན་སྙིང་རྗེ་ཅན་དང་
འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ སྤྱི༔
- 73 -



མེས་པོའི་ཤུལ་བཞག་ལས།
ཀློང་ཆེན་རབ་འབྱམས་ཀྱི་གསུང་འབུམ། ༼༦༽
༄༅། །བཏགས་གྲོལ་བཅངས་ཐབས་ཀྱི་ཏི་ཀ་བཞུགས་སོ༔
ན འབྲས་བུ་ཡོངས་རྫོགས་ཆེ་ལ་ཕྱག་འཚལ་ལོ༔ རང་བྱུང་
གི་རྒྱུད་བཅངས་པས་ཆོག་པར་བསྟན་པ་འདིའི་ལག་ལེན་བསྟན་པ་ནི༔ ཡིད་
བཞིན་ནོར་བུའི་རྒྱུད་དྲུག་རྣམསཿ བསྟན་པ་གང་ལ་བབས་པ་ཡི༔ རིན་ཆེན་
བཞུ་བའི་ཁུ་བ་ཡིསཿ གླེགས་བམ་སོར་བརྒྱད་ལེགས་བྲིས་ལ༔ ཞེས་པ་ནི༔
ནོར་བུ་ལྟ་བུའི་རྒྱུད་དྲུག་པོ་འདི་སྟོན་པ་གང་གི་གཙོ་བོའི་མདོག་ལྟར་རིན་པོ་
ཆེ་ལེགས་པར་བཞུ་བའི་ཁུ་བས་གླེགས་བམ་སོར་བརྒྱད་པ་དེ་ཉིད་ཀྱི་ཁ་ལེན་
པའི་མདོག་ལ་ཡི་གེ་རྣམས་འབྲུ་དང་༔ གྲྭ་ཟུར་མ་ཉམས་པར་དག་པར་བྲིས་ཏེ་
ཤིན་ཏུ་ལེགས་པར་བྱའོ༔ རབ་གནས་སྣ་ཚོགས་དར་གྱིས་གྲིལ༔ ཞེས་པ་ནི༔
གླེགས་བམ་རྣམས་ཞལ་ཕྱེ་ལ་མེ་ལོང་ལ་སྐུ་ཁྲུས་གསོལ༔ རབ་ཏུ་གནས་པ་
གཞན་དང་མཐུན་པར་བྱའོ༔ སྤོས་ཀྱིས་བདུག་གོ༔ དེ་ནས་དར་ཟབ་སྣ་ཚོགས་
པས་ལེགས་པར་གྲིལ་ལ་ལེགས་པར་བཅིངས་ཏེ་མཎྜལ་ཁར་བཞག་ཚོགས་
གཏོར་བྱ༔ ཞེས་པ་ནི༔ གླེགས་བམ་གྲིལ་བ་དེ་རིན་པོ་ཆེའི་མཎྜལ་གྱི་ཁར་
བཞག་ལ་ཚོགས་ཀྱི་འཁོར་ལོ་རྒྱ་ཆེན་པོ་བསྐོརཿ གཏོར་མ་རྒྱ་ཆེན་པོ་ཕུལ་ལ་
གསོལ་བ་གདབ་བོ༔ རིན་ཆེན་འབྲུ་སྨན་མཎྜལ་དབུལཿ ཅེས་པ་ནི་རིན་པོ་ཆེ་
སྣ་ལྔའི་མཎྜལ་ དང་ ༔ གསེར་ གྱི་མཎྜལ་དང་༔ སྨན་ དང་ འབྲུའི་མཎྜལ་ཅི་
འབྱོར་དུ་འབུལ་ལོ༔ དབང་བསྐུར་རྒྱུད་བཀླག་བུ་ལ་གདགསཿ ཞེས་པསཿ བླ་
མས་ཀྱང་༔ གླེགས་བམ་དེ་ཉིད་ཐོགས་ཏེ༔ རྩལ་དབང་བསྐུར་ཞིང་རྒྱུད་ལན་



བཏགས་གྲོལ་ཕྲན་དྲུག་གི་ཏི་ཀ
གསུམ་ བརྗོད་ དོ༔ སློབ་ བུ་ དེའི་ སྤྱི་ བོའམ༔ སྙིང་ ཁའམ༔ མཆན་ ཁུང་ དུ་
གདགས་སོ༔ དེ་ཉིད་བཅངས་པས་སངས་རྒྱའོ༔ ཞེས་པ་ནི་དེ་བཅངས་པའི་
ཡོན་ཏན་འོག་ཏུ་ཤེས་པར་བྱའོ༔ སྣོད་རྒྱས་གདབ་པ་ཡང་རྒྱུད་དུ་བསྟན་པའོ༔
རྒྱུད་བཅངས་པའི་ལག་ལེན་བསྟན་པ༔ ལས་ཅན་ཅིག་དང་འཕྲད་པར་ཤོག༔
ས་མ་ཡ༔གཉྩརྒྱ་རྒྱ་རྒྱ༔ སྤྱི
༄༅། །གཞན་དོན་ཏི་ཀ་བཞུགས་སོ༔
བརྒྱའ; ཀུན་ཁྱབ་ཐུགས་རྗེའི་ངང་ལ་ཕྱག་འཚལ་ལོ༔ འགྲོ་བ་སེམས་
ཅན་གྱི་དོན་རྒྱ་ཆེན་པོ་བྱ་བར་འདོད་པས་ནི༔ གཞན་གྱི་དོན་ཆེན་བྱ་བའི་ཕྱིར༔
མཚན་མ་བྱུང་བའི་དུས་དག་ཏུ ཞེས་པསཿ སེམས་ཅན་གྱི་དོན་བྱ་བ་ནི༔
ནམ་མཁའ་ལ་འཇའ་འམ༔ འོད་དམ འབྲུག་གམ ས་ གཡོས་པའམ༔ སད་
སེར་རམ༔ ཁྱད་པར་དུ་ཉི་ཟླ་གཟས་ཟིན་པའི་ཚེ་ནའོ༔ རང་ཉིད་ཀུན་བཟང་
རིགས་ལྔར་བསྒོམ༔ ཕྱོགས་དང་བསྟུན་ནས་རང་གི་ལྕེ༔ རྡོ་རྗེ་དང་ནི་རིན་ཆེན་
དང་༔ པད་མ་དང་ནི་རལ་གྲི་དང་༔ འཁོར་ལོ་བསྒོམ་སྟེ་རྒྱུད་འདི་བརྗོད༔
ཅེས་པས་གོང་གི་མཚན་མ་དེ་དག་དབུས་སུ་བྱུང་བའི་དུས་སུ་མཚན་མ་དེ་དང་
རང་གཉིས་ཀུན་བཟང་ཡབ་ཡུམ་དུ་བསྒོམ་སྟེ༔ ཁ་སྟེང་དུ་བལྟས་ལ་རང་གི་ལྕེ་
འཁོར་ལོ་རབ་ཏུ་འབར་བར་བསམ་སྟེ་རྒྱུད་ཚར་གཅིག་བསྒྲག་གོ༔ མཚན་མ་
དེ་དག་འགྲོ་བ་གང་གིས་མཐོང་བ་དང་༔ ཐོས་པ་དང་༔ རེག་པ་ཐམས་ཅད་
མྱུར་དུ་མངོན་པར་རྫོགས་པར་སྤྲུལ་པའི་སྐུ་ཐོབ་པར་འགྱུར་རོ༔ ཡང་གོང་གི་
-7s-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འཇའ་འོད་ལ་སོགས་པའི་མཚན་མ་དེ་དག་ཤར་ལྷོ་ནུབ་བྱང་ལ་སོགས་ཕྱོགས་གང་དུ་བྱུང་བའི་
ཚེ༔ དེ་ དག་ གི་ ལྷར་རིགས་ལྔ་ཡབ་ཡུམ་བསྒོམས་ ལ་ དེའི་གང་བྱུང་བ་དེར་ཕྱོགས་ སུ་ ཁ་
བལྟས་ལ་རང་གི་ལྕེ་རྡོ་རྗེ་རིན་ཆེན་པདྨ་ རལ་གྲིར་གང་ཡིན་དུ་བསྒོམས་ལ་རྒྱུད་
ཚར་གཅིག་གསུང་བསྒྲག་གོ༔ ཡོན་ཏན་ནི་གོང་བཞིན་ནོ༔ ཡང་རྒྱུད་འདི་དག་
རྫ་ས་གང་རུང་ལ་བྲིས་ནས་འབབ་ཆུ་འམ༔ རླུང་ཆེན་པོ་རྒྱུ་བའི་རྩེ་ལ་བཙུག་ན་
ཡང་གོང་བཞིན་འབྱུང་ངོ་༔ འདི་ཉིད་མ་གསང་འབྲས་མི་འབྱུང་༔ ཞེས་པ་ནི༔
རྒྱུད་འདི་གར་བྱུང་བྱུང་དུ་སྨྲས་ན་རང་གི་འབྲས་བུ་རྒྱབ་ཀྱིས་ཕྱོགས་པར་
འགྱུར་རོ༔ རང་གི་གདུལ་བྱ་ནི་མ་གཏོགས་ཀྱིས་རྒྱུད་འདི་གསང་ནས་བཅངས་
པ་ཙམ་གྱིས་འཆི་ཁའི་བར་དོའི་སྡུག་བསྔལ་ལས་གྲོལ་ནས་རང་བྱུང་གི་དོན་
རྟོགས་པས༔ སངས་རྒྱས་སྤྲུལ་པའི་སྐུ་ཐོབ་པར་འགྱུར་རོ༔ ས་མ་ཡ༔ རྒྱ་རྒྱ་
རྒྱ༔ དགེའོ༔
༄༅། །རྟགས་བསྟན་ཏི་ཀ་བཞུགས་སོ༔
ཏ་ཀ རྒྱུད་འདི་བརྟགས་ཤིང་བཅངས་པསཿ གྲོལ་བའི་རྟགས་བསྟན་པ་
ནི༔ ཨེ་མ་འདི་འཆང་བཏགས་གྲོལ་སྐྱེས་བུ་ནི༔ དུས་གསུམ་རྒྱལ་བའི་མཆོད་
རྟེན་ཡིན༔ ཅེས་པས༔ རྒྱུད་འདི་རྟོགས་ཤིང་བཅངས་པའི་སྐྱེས་བུ་ནི༔ སངས་
རྒྱས་ཐམས་ཅད་ཀྱི་གདུང་འཛིན་སྲས་གཅིག་ཡིན་ཏེ༔ དེ་ཉིད་འདས་ཚེ་གདུང་
བཞུ་བས༔ ཞེས་པ་ནི༔ དེ་ལྟ་བུའི་རྒྱུད་འཛིན་དེ་གཤེགས་པའི་ཚེ་མཆོད་པ་རྒྱ་
ཆེན་པོ་བཤམས་ལ་དབུལ༔ དབེན་པའི་གནས་སུ་པུར་ཁང་ལེགས་པའི་ནང་
དུ༔ འོག་ཏུ་སླ་ང་བཤམས་ དེའི་སྟེང་དུ་པུར་བཞུགས་ལ་ཙན་དན་དང༌རྒྱ་
- 76 -



བཏགས་གྲོལ་ཕྲན་དྲུག་གི་ཏི་ཀ
ཤུགས་ལེགས་པར་གཅེར་ལཿ འབྲུ་མར་གྱིས་བླུགས་ཤིང་བླ་མ་དང་མཆེད་
གྲོགས་དམ་ཚིག་གི་སེལ་མེད་པས་གཞུང་དང་མཐུན་པར་པུར་བཞུ དེ་ལ་
རྟགས་ནི༔ འཇའ་འོད་ཟེར་དང་དུད་པའི་རྟགསཿ ཞེས་པས༔ པུར་ཁང་ གི་
དབུས་མཐོངས་སུ་འཇའ་འཁྱིལ་བ་དང་༔ དུད་པ་སྔོན་པོ་གྱེན་ལ་འགྲེང་བ་
དང་༔ གཡས་སུ་འཁྱིལ་བ་དང་ མེ་འོད་དཀར་ལགས་གསལ་བ་དང་༔ གཡོ་
འགུལ་མེད་ཅིང་མེ་ལྕེའི་རིགས་བུདྡྷའི་ཕྱག་འཚན་དུ་འབྱུང་བའོ༔ དུད་པ་ཡལ་
བའི་དུས་སུ་བརྟག་པར་བྱ་སྟེ༔ གདུང་རིགས་ལྔ་འམ་གཅིག་འབྱུང་ངེས༔ ཞེས་
པས གང་ཟག་གི་རིགས་ཀྱིས་གདུང་རིགས་རྣམ་པ་ལྔ་འབྱུང་བའམ༔ གང་
རུང་གཅིག་འབྱུང་ངེས་ཏེ༔ རྣལ་འབྱོར་ཕྱིར་མི་ལྡོག་པའི་རྟགས༔ རྡོ་རྗེ་རིན་
ཆེན་པད་མའི་གདུང་༔ ལས་དང་དེ་བཞིན་གཤེགས་པའི་གདུང་༔ ཞེས་པས༔
བཏགས་གྲོལ་བཅངས་པའི་སྐྱེས་བུ་དེ༔ ཕྱིར་མི་ལྡོག་པའི་ས་ནོན་པའི་རྟགས་
སུ་རྡོ་རྗེའི་གདུང་དང་༔ རིན་པོ་ཆེའི་གདུང་དང་༔ པད་མའི་གདུང་དང་ ལས་
ཀྱི་གདུང་དང་༔ དེ་བཞིན་གཤེགས་པའི་གདུང་དང་ལྔའོ༔ ཤ་ཁྲག་ལུས་དང་
ཡན་ལག་དང་༔ འབྱུང་འདུས་ལྔ་ལ་རྟེན་དུ་འབྱུང་༔ ཤ་རཱི་རམ་དང་ཆུ་རཱི་རམ༔
བ་རཱི་རམ་དང་ཉ་རཱི་རམ༔ པཉྩ་རམ་དང་ལྔ་ལྡན་གདུང་༔ རིགས་ལྔའི་གདུང་
སྟེ་སྐུ་ཡང་འབྱུང་༔ དེ་རྣམས་སྐུ་ཐོབ་རྟགས་ཡིན་ནོ༔ ཞེས་པསཿ ཤའི་རྟེན་དུ་
གདུང་ཤ་རི་རམ་འབྱོན་ཏེ༔ ཡང་དག་པའི་རྟེན་དུ་བཞག་པའོ༔ ཁྲག་གི་རྟེན་དུ་
ཆུ་རཱི་རསཿ འབྱོན་ཏེ་སྲ་ཞིང་མཁྲེགས་པ་རྡོ་རྗེའི་གདུང་དུ་བཞག་པའོ༔ རུས་
པའི་རྟེན་དུ་བ་རཱི་རམ་འབྱོན་ཏེ་རྒྱལ་ཚབ་ཉིད་ཀྱི་རྟེན་དུ་བཞག་པའོ༔ ཡན་
ལག་གི་རྟེན་དུ་ཉ་རཱི་རམ་འབྱོན་ཏེ་ཤིན་ཏུ་སྲ་ཞིང་མཁྲེགས་པ་ལས་ཀྱི་གདུང་
- 77-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དུ་བཞག་པའོ༔ འབྱུང་བ་ལྔའི་དངས་མ་ལས་པཉྩརམ་འབྱོན་ཏེ༔ ཁ་དོག་ལྔ་
ལྡན་དེ་བཞིན་གཤེགས་པའི་གདུང་དུ་བཞག་པའོ༔ ཞི་བ་དང་ཁྲོ་བོའི་སྐུ་གང་
བྱུང་ཡང་དེ་ཡན་ཆད་སྐུ་ཐོབ་པའི་རྟགས་བསྟན་པའོ༔ གསུང་ཐོབ་པའི་རྟགས་
ནི༔ གསུང་ཐོབ་རྟགས་སུ་མེ་འོད་སྒྲ ཞེས་པས་མེ་འོད་ནི༔ འོད་ཁྱིམ་དང་༔
གྱེན་ཞག་ལྔ་ན་བུདྡྷ་ ཐོབ་འགྲེང་དུ་ སྤྲས་ པ་ ལྟ་ བུ་ འབྱུང་ ངོ༌༔ སྒྲ་ཡང་ ཞག་བདུན་ན་བུདྡྷ་ཐོབ་
འུར་བ་དང་༔ ཐུག་པ་འབྱུང་ངོ་༔ དེ་ལྟར་བྱུང་ན་གསུང་ཐོབ་པའི་རྟགས་སོ༔
གསུང་ཐོབ་པའི་རྟགས་ནི༔ འཇའ་ཚོན་ནམ་མཁའ་དངས་གསལ་བ༔ ངེས་
པར་ཐུགས་ཐོབ་རྟགས་ཡིན་ནོ༔ ཞེས་པ་ནི༔ སེམས་ཅན་ཀུན་གྱི་སྙིང་གི་ནང་
ན༔ མཐིང་ཀ་དང་༔ དཀར་པོ༔ སེར་པོ༔ དམར་དང་ལྗང་བའི་མདངས་ཐུགས་
ཀྱི་རྟགས་སུ་བཞག་པའོ༔ ནམ་མཁའ་དངས་ཤིང་གསལ་བ་དང་༔ འཇའ་ཚོན་
སྣ་ལྔ་ཤར་བ་ནི་ཐུགས་ཐོབ་པའི་རྟགས་སོ༔ གདུང་འབྱུང་བའི་གནས་ནི༔
གདུང་རིགས་ལྔ་ནི་འདི་ལས་འབྱུང་༔ མགོ་དང་ཁྲག་དང་སྒལ་ཚིགས་དང་༔
རྐང་དང་སྙིང་ལས་འབྱུང་བ་ཡིན༔ ཅེས་པས༔ གདུང་ཤ་རི་རམ་མགོ་ལས་
འབྱུང་༔ ཆུ་རི་རམ་ཁྲག་ལས་འབྱུང་༔ བ་རཱི་རམ་སྒལ་ཚིགས་ལས་འབྱུང་༔ ཉ་
རཱི་རམ་ཡན་ལག་གི་རྐང་ལས་འབྱུང་ངོ་༔ པཉྩ་རམ་སྙིང་ལས་འབྱུང་༔ གདུང་
དེ་རྣམས་ཀྱིས་འབྲས་བུ་གར་ཐོབ་ན༔ རྟགས་ལ་འབྲས་བུ་འདི་བཞིན་འབྱུང་༔
ཤ་རི་ཆུ་རི་བ་རཱི་ཡིསཿ སྐྱེ་མེད་ཡོན་ཏན་ལོངས་སྐུ་ཐོབ༔ ཉ་རཱི་པཉྩ་རམ་གྱིས་
སཿ སྤྲུལ་སྐུ་སྐུ་ལྔ་ངེས་པར་ཐོབ༔ ཅེས་པས༔ གདུང་ཤ་རི་རམ་གྱིས་སྐྱེ་མེད་
ཐོབ༔ ཆུ་རི་རམ་གྱིས་ཡོན་ཏན་འཕེལ༔ བ་རཱི་རམ་གྱིས་ལོངས་སྐུ་ཐོབ༔ ཉ་རཱི་
རམ་གྱིས་སྤྲུལ་སྐུ་ཐོབ༔ པཉྩ་རམ་གྱིས་སྐུ་ལྔ་ཐོབ་པའོ༔ སངས་རྒྱས་སྐུ་ལྔ་ཡེ་
-78-



བཏོགས་གྲོལ་ཕྲན་དྲུག་གི་ཏི་ཀ
ཤེས་ལཿ རྒྱུད་འདི་བཏགས་གྲོལ་བཅངས་པས་འབྱུང་༔ གདུང་ཚད་ངེས་པ་
མེད་པར་ གསུངསཿ ཞེས་པསཿ ཡོན་ཏན་དེ་རྣམས་རྒྱུད་འདི་རྟོགས་པ་ལ་
བཅངས་པས་འབྱུང་ངོ་༔ གདུང་རིགས་མང་ཡང་གཅིག་ལས་མ་བྱུང་ཡང་ཡོན་
ཏན་གོང་ལྟར་ཐོབ་བོ༔ མང་ཉུང་ལ་ངེས་པ་མེད་དོ༔ འབྲས་བུ་ཡོངས་རྫོགས་
བཏགས་གྲོལ་རྒྱུད་ཀྱི་སྙིང་པོའི་བཅངས་ཐབས་དང་༔ གཞན་དོན་དང་རྟགས་
བསྟན་དང་༔ འབྲས་བུའི་ཐོབ་ཚུལ་བསྟན་པའོ༔ ལས་ཅན་ཅིག་དང་འཕྲད་
པར་ཤོག༔ ན མ རྒྱ་རྒྱ་རྒྱ༔
ཡོན་ཏན་འབྱུང་ཚུལ་གྱི་ཏི་ཀའོ༔
དཔ འཕྲད་ཆོག་དོན་གྱི་རྒྱལ་པོ་ལ་ཕྱག་འཚལ་ལོ༔ རྒྱུད་འདི་
གནས་ལུགས་མ་རྟོགས་ཀྱང་༔ འབྲས་བུའི་རྒྱུད་འདི་ཉིད་བཅངས་པ་ཙམ་
གྱིས་ཀྱང་༔ སངས་རྒྱ་བས་ཁྱད་པར་འཕགས་ཏེ༔ རྒྱུད་ལས༔ ཨེ་མ་འདི་ནི་
ཁྱད་པར་འཕགས༔ ཀུན་གྱི་སྤྱོད་ཡུལ་མ་ཡིན་ཏེ༔ དབང་པོ་རྣམ་ལྔ་འོན་གྱུར་
ཅིང་ རྒན་གཞོན་ཕོ་མོ་དགེ་སྡིག་མེདཿ བག་ཆགས་བཟང་ངན་མེད་པ་རུ༔
འདི་ཉིད་བཅངས་ པས་བུདྡྷ་འོ༔ ཐ་མ་དབུགས་ ལ་སླེབ་ ཀྱང་ གྲོལ༔ སངས་
རྒྱས་གདུང་འཛིན་སྲས་གཅིག་ཡིན ཅེས་པས་ཆོས་འདི་ལྟ་བུ་ནི་ཁྱད་པར་
ལྔས་འཕགས་ཏེ༔ གང་རུང་རུང་གི་སྤྱོད་ཡུལ་མ་ཡིན་ནོ༔ འཛམ་བུ་གླིང་ལས་
གཞན་ན་མེད་པར་ཡིད་ཆེས་སོ༔ རྒྱུད་འདི་བཏགས་པས་ཆོག་སྟེ་ཡི་གེ་ལྟ་མི་
དགོས་པའི་ ཕྱིར་ རོ༔ མིག་ལོང་ཡང་ཏོ་བ་མེད་དོ༔ བྱ་བ་ཚིག་རྒྱུད་གཞན་
- 79 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཐམས་ཅད་དཔེ་ཆ་ལ་ལྟོས་པས་མིག་མེད་ན་ཚིག་དོན་མི་ཁྲོལ་བས་དོན་མེད་
དེ༔ རྒྱུད་བཏགས་ཆོག་ཁྱད་པར་འཕགས་སོ༔ འདི་ལ་རྣ་བ་འོན་ཀྱང་ལྟོ་བ་
མེད་དེ་ཐོས་པ་ལ་བརྟེན་མི་དགོས་པའི་ཕྱིར་རོ༔ རྒྱུད་གཞན་ཐོས་པ་ལ་མ་
བརྟེན་པར་གྲོལ་བར་མི་ནུས་ཏེ་རྒྱུད་བཏགས་ཆོག་འདི་ཁྱད་པར་འཕགས་སོ༔
རྒྱུད་འདི་བྱ་ཆ་ལ་མི་ལྟོས་པའི་ཆོས་ཡིན་ཏེ༔ ལུས་ཞ་གྲུམ་མཛེས་ཁྱེར་ཡང་མི་
ཏོ རྒྱུད་གཞན་ལུས་ངག་གི་བྱ་བ་དང་བཟླས་བརྗོད་ལ་མ་བརྟེན་ན་དོན་མེད་
དེ་རྒྱུད་བཏགས་ཆོག་ཁྱད་པར་དུ་འཕགས་སོ༔ རྒྱུད་འདི་བག་ཆགས་ལ་བཟང་
ངན་མེདཿ སྲབ་འཐུག་མེད་པའི་ཆོས་ཡིན་ཏེ རྒྱུད་གཞན་མ་བསྒོམས་ན་དོན་
མེད་པ་མང་སྟེ་རྒྱུད་འདི་བསྒོམ་མི་དགོས་ཏེ༔ རྒྱུད་བཏགས་ཆོག་ཁྱད་པར་
འཕགས་སོ༔ རྒྱུད་འདི་ལ་ན་སོ་ལ་རྒན་གཞོན་མེད་པའི་ཆོས་ཡིན་ཏེ༔ རྒྱུད་
གཞན་ནི་གཞོན་དུས་སུ་རྩ་རླུང་སོ་མ་ལ་བྱེད་དགོས་པ་མིང་སྟེ་འདི་དབུགས་
ལ་སླེབ་པས་ཆོག་པས་རྒྱུད་བཏགས་ཆོག་ཁྱད་པར་འཕགས་སོ༔ ལས་དགེ་
སྡིག་རྣམ་སྨིན་གྱིས་མ་གོས་པའི་ཆོས་རྒྱུད་འདི་ཡིན་ཏེ༔ རྒྱུད་གཞན་དགེ་སྡིག་
སྤང་བླང་མ་བྱས་ན་འབྲས་བུ་མི་ཐོབ་སྟེ༔ དེ་སྔར་མཚམས་མེད་ལྔ་སྤྱད་ཀྱང་༔
རྒྱུད་འདི་དང་འཕྲད་ནས་ངན་སོང་ལས་ཐར་བར་འགྱུར་ཏེ༔ རྒྱུད་བཏགས་
གྲོལ་ཁྱད་པར་འཕགས་སོ༔ རྒྱུད་འདི་འགྲོ་བ་གང་གི་དབུགས་ལ་སླེབས་པ་
ཙམ་གྱིས་ཆོག་གོ༔ རྒྱུད་འདི་འགྲོ་བ་གང་གི་ལུས་ལ་བཅངས་པ་དེ་ནི་སངས་
རྒྱས་ཀྱི་གདུང་འཛིན་པས་སངས་རྒྱས་སྲས་གཅིག་ཅེས་བྱའོ༔ རྒྱུད་བཅངས་པ་
ཙམ་གྱིས་ཡོན་ཏན་འབྱུང་ཚུལ་བསྟན་པའོ༔ ལས་ཅན་ཅིག་དང་འཕྲད་པར་
ཤོག༔ ས་མ་ཡ༔ རྒྱ་རྒྱ་རྒྱ༔ སྤྱི མཐ༣ ཨཱཧཝཾ བྱཐམགྲ
- 80 -



བཏགས་གྲོལ་ཕྲན་དྲུག་གི་ཏི་ཀ།
༈ ཆེ་བ་བསྟན་པའི་ཏི་ཀའོ༔
བཏf། ཇི་ལྟར་བརྒྱུད་པ་དང་ཆེ་བ་བསྟན་པ་ནི༔ སྟོན་པ་ཀུན་བཟང་ཡབ་
ཡུམ་གྱིས༔ ཉིད་ལས་མི་གཞན་སེམས་དཔའི་སྣོད༔ ཅེས་པ་ནི༔ ཆོས་ཀྱི་སྐུ་
ལས་ལོངས་སྐུའི་ཐུགས་སུ་རང་བྱུང་རང་ཤར་དུ་བརྒྱུད་པའོ༔ རྡོ་རྗེ་སེམས་
དཔའི་བྱིན་རླབས་ ཀྱིས༔ རང་བྱུང་དགའ་ རབ་ཐུགས་ལ་ཤརཿ ཞེས་ པ་ནི༔
ལོངས་སྐུའི་བྱིན་རླབས་ཀྱི་ཐུགས་བརྒྱུད་སྤྲུལ་སྐུ་དགའ་རབ་རྡོ་རྗེའི་ཐུགས་སུ་
རང་བྱུང་རང་ཤར་དུ་བརྒྱུད༔ སྤྲུལ་སྐུས་རང་བྱུང་གི་རྒྱུད་འདི་ཆེ་བ་བདུན་དང་
བཅས་ནས་ཤྲཱི་སིང་ཧ་ལ་གཏད་ཚུལ་ནི༔ སིང་ཧ་ལ་ནི་རྒྱུད་གཏད་པ༔ ཀྱེ་ཀྱེ་ཛོ་
ཀི་ ཤྲཱི་སིང་༔ སྣང་ སྲིད་ འཁོར་འདས་ཐམས་ཅད་ལ༔ ས་བོན་འདི་ཉིད་མ་
རྟོགས་པར༔ ཞེས་ པ་ནི༔ དོན་ གྱི་རྒྱུད་ཀྱི་མན་ངག་ཆེན་པོ་འདི༔ མ་རྟོགས་
པའི་ཆོས་ནི་གཅིག་ཀྱང་མེད་ཀྱིས་ཐམས་ཅད་ཀྱི་ས་བོན་རང་བྱུང་ཆེན་པོ་འདི་
ཉིད་མ་རྟོགས་ན་དོན་མེད་དོ༔ བསྟན་པའི་གསུང་ནི་ཚིག་ཙམ་ཡང་༔ ལྕེ་ཡི་
དབང་པོས་བརྗོད་མི་ནུསཿ ཞེས་པས༔ རང་རིག་ཡེ་ཤེས་མ་རྟོགས་པར༔ ཡང་
དག་པའི་དོན་མི་འབྱུང་ངེས་སོ༔ བྱིན་གྱིས་བརླབས་པའི་རྒྱུད་ཚིག་འདི༔ གང་
ལ་སྣང་བའི་མི་དེས་ཀྱང་༔ ཞེས་པསཿ སྐུ་གསུམ་རིམ་པར་བརྒྱུད་པའི་རང་
བྱུང་གི་རྒྱུད་ཚིག་གཅིག་པོ་འདི༔ དོན་རང་བྱུང་གི་ཡེ་ཤེས་རང་གི་རྒྱུད་ལ་
གནས་ཤིང་རིག་པ་འདིས༔ རྒྱུད་ཐམས་ཅད་ཀྱི་དོན་བརྗོད་པར་ནུས་ཏེ༔ མ་
མཐོང་རྒྱུད་དང་ བསྟན་བཅོས་རྣམསཿ ལྕེ་ཡི་དབང་པོས་བརྗོད་པར་ནུས
- 81-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཞེས་པས་རང་བྱུང་གི་རྒྱུད་ཚིག་གཅིག་པོ་འདི་རྟོགས་པའི་དུས་ན༔ སྔར་མ་
མཐོང་བའི་ཆོས་ཐམས་ཅད་ཀྱི་དོན་ཁྲོལ་ནས་བརྗོད་པར་ནུས་པའོ༔ རྒྱུད་འདི་
མ་རྟོགས་དགེ་བ་བཅུ སྤྱད་ ཀྱང་འཁོར་བ་ལས་མི་གྲོལཿ ཅེས་པས༔ རྒྱུད་
རང་བྱུང་གི་ཡེ་ཤེས་འདི་མ་རྟོགས་ན༔ རྒྱུ་འབྲས་ཀྱི་མཐོ་རིས་ལས་ཆོས་སྐུ་མི་
ཐོབ་བོ༔ དེ་སྔར་མཚམས་མེད་ལྔ་སྤྱད་ཀྱང་༔ འདི་འཕྲད་ངན་སོང་ལྟུང་མི་
སྲིད༔ ཅེས་པས་རིག་པ་རང་བྱུང་གི་ཡེ་ཤེས་འདི་རྟོགས་པའི་དུས་ན༔ ལས་
དང་རྣམ་སྨིན་གྱིས་མི་གོས་ཏེ༔ དཔེ་ནམ་མཁའ་ལ་ཆུ་མི་ཆགས་པ་དང་འདྲ
འཁོར་འདས་ཆོས་སྐུར་གྲོལ་བ་ལ༔ ངན་སོང་དུ་འགྲོ་བའི་མཁན་པོ་མེད་པའོ༔
འདི་ རིག་གཡོ་མེད་སྐྱེས་བུ་དེ༔ སྒོ་མ་མི་དགོས་ཏེ་མཐོང་གྲོལ་འགྱུར༔ ཅེས་
པས༔ མཁན་པོ་དང་བྲལ་བའི་རིག་པ་རང་བྱུང་གི་ཡེ་ཤེས་རྟོགས་པའི་དུས་སུ
བསྒོམ་བྱ་དང་སྒོམ་བྱེད་གཉིས་སུ་མེད་དེ་དམིགས་གཏད་ཀྱི་འཛིན་པ་རང་
གྲོལ་བའོ༔ ཕ་རོལ་ཕྱིན་བཅུ་སྙིང་པོའི་རྒྱུད༔ ཡང་དག་རྒྱུད་འདི་མ་རྟོགས་ན༔
བསྐལ་བར་ཉན་བསམས་བསྒོམས་བསྒྲུབས་ཀྱང་༔ དུས་གསུམ་ཀུན་ཏུ་སངས་
མི་རྒྱ༔ ཞེས་པས༔ ཆོས་ཐམས་ཅད་ཀྱི་ཕ་རོལ་ཏུ་ཕྱིན་པ་ཡང་དག་པའི་ཡེ་
ཤེས་བུདྡྷའི་ཐུགས་རྒྱུད༔ རང་བྱུང་པ་འདི་མ་རྟོགས་ན༔ བྱ་བའི་ཚིག་རྒྱུད་སྤྲོས་
པའི་མཐའ་ལ་རྩོལ་སྒྲུབ་བྱས་ཀྱང་ནེ་ཚོ་དང་འདྲ་སྟེ༔ འདས་མ་འོངས་ད་ལྟར་
དུས་གསུམ་དུ་ཡང་སངས་མི་རྒྱའོ༔ དུས་གསུམ་སངས་རྒྱས་ཐམས་ཅད་ཀྱང་༔
འདི་ལ་བཏགས་གྲོལ་སངས་རྒྱས་ཏེ༔ སྐུ་ལྔ་འགྲོ་དོན་ལྷུན་གྱིས་གྲུབ༔ ཅེས་པ་
ནི་འདས་མ་འོངས་ད་ལྟར་དུས་གསུམ་གྱི་སངས་རྒྱས་ཐམས་ཅད་ཀྱང་ རང་
རིག་སེམས་ཀྱི་རྒྱུད་ལ་ཐབས་ཀྱིས་བཏགས་ཤིང་ཤེས་རབ་ཏུ་གྲོལ་བས་མ་
- 82 -



བཏགས་གྲོལ་ཕྲན་དྲུག་གི་ཏི་ཀ
བསྒྲུབས་རྩོལ་མེད་དུ་གྲོལ་བས་སངས་རྒྱས་ཤིང་འབྲས་བུ་ཐོབ་པའོ༔ རང་
རིག་རྣམ་དག་ས་གཅིག་ལ༔ ཐེག་པ་ཀུན་འདུས་ས་ལམ་རྫོགས༔ ཞེས་པ་དང་
༔ བླ་མེད་དོན་རྟོགས་ཐེག་པ་འདི་ནང་དུ༔ རྣམ་པར་ཐར་པའི་ཐེག་པ་ཐམས་
ཅད་འདུས༔ ཞེས་པ་དང་༔ དག་པའི་ས་ལམ་ས་ཀུན་བསྒྲོད༔ ཅེས་པའོ༔ སྤྲུལ་
སྐུས་དེ་སྐད་བཀའ་སྩལ་པསཿ སིང་ཧ་རང་རིག་གཟུང་འཛིན་གྲོལཿ རང་བྱུང་
དོན་ལ་ཡི་རངས་ཏེ༔ ཨ་ཏི་འབྲས་བུའི་རྒྱུད་འདི་བཟུང་༔ ཨ་ཏི་རང་ཤུགས་
ཚིག་ཏུ་བྱོན༔ འབྲས་བུ་ཡོངས་རྫོགས་བཏགས་གྲོལ་རྒྱུད༔ ཨོ་རྒྱན་པདྨ་ཉིད་
ལ་གཏད༔ ལྔ་ལྡན་བུ་ལ་འདི་སྟོན་ཅིག ཅེས་པ་ནི་དགའ་རབ་ཀྱིས་སིང་ཧ་
ལ་རྒྱུད་ཀྱི་ཆེ་བ་བདུན་བརྗོད་པས་རང་བྱུང་གི་དོན་ལ་ཡི་རངས་ཏེ༔ འབྲས་བུ་
རང༌ བྱུང་ གི་ རྒྱུད་ འདི༔ སིང་ ཧས་ ཨོ་ རྒྱན་ དང་ ལས་ འཕྲོ་ ཅན་ གྱི་
ཐུགས་སུ་བརྒྱུད་དོ༔ སྣོད་རྒྱས་གདབ་པ་ནི༔ རྒྱུད་ན་གསལ་ལོ༔ བཏགས་
གྲོལ་རྒྱུད་དྲུག་སྐོར་མ་ལུས་པའི་ཐེམ་བྱང་དང་བཅས་པ་ཤེས་རབ་བློ་ལྡན་སྙིང་
རྗེ་ཅན་དང་འཕྲད་པར་ཤོག༔ ཕྲན་དྲུག་ཏི་ཀ་རྫོགས་སོ༔ ས་མ་ཡ༔ རྒྱ་རྒྱ་རྒྱ༔
དགེའོ༔ བཀྲ་ཤིས་སོ༔ ༔
-83-



༄༅། །རྟ་མགྲིན་ཡབ་ཡུམ་གྱི་ལུས་དཀྱིལ་བཞུགས་སོ༔
པད་མ་དབང་གི་སྐུ་ལ་ཕྱག་འཚལ་ལོ༔ ཐུགས་དམ་རྟ་ཕག་ལུས་དཀྱིལ་
འདི༔ སྒྲུབ་ཐབས་གསོལ་འདེབས་བསྟོད་པ་ཕྱོགས་གཅིག་བསྟན༔ རིག་རྩལ་
ངར་དང་ལྡན་པས་འདི་ལྟར་བསྒོམ༔ ཨོ་མི་གནས་མི་དམིགས་ཆོས་སྐུ་དེ་
བཞིན་ཉིད༔ ཨཱཀུན་སྣང་ཀུན་ཁྱབ་འགྲོ་ལ་སྙིང་རྗེ་བསྒོམ༔ ཧཱུྃ་སྟོང་ཉིད་སྙིང་
རྗེ་དབྱེར་མེད་འཕྲིན་ལས་ཀྱིས༔ ཧཱིཐབས་ཤེས་ཉི་ཟླ་རྟོག་མེད་བམ་གྱི་སྟེང་༔
སྐད་ཅིག་རང་རིག་རྟ་མགྲིན་དབང་གི་རྒྱལ༔ པད་མ་རཱ་གའི་མདོག་ལྟར་སྐུ་
མདོག་དམར༔ ཞལ་གཅིག་ཕྱག་གཉིས་ཞབས་གཉིས་བརྐྱང་བསྐུམ་བསྐྲད༔
རལ་པ་ཁམ་ནག་གྱེན་བརྫེས་སྤྱི་བོའི་གཙུག རྟ་མགོ་ལྗང་ཞུར་རྔོག་མ་ལེབ་
རྒན་ འབར༔ དྲག་ པོའི་ རྟ་ སྐད་ ཁམས་ གསུམ་ དབང་ དུ་ སྡུད༔ སྤྱན་བགྲད་
ལྗགས་འདྲིལ་མཆེ་གཙིགས་ཧཱུྃ་སྒྲ་སྒྲོགས༔ གྲི་གུག་ཐོད་ཁྲག་ཁ་ཊཾ་ཕྱག་ན་
བསྣམས༔ འགྱིང་ཞིང་བརྗིད་ལྡན་སྐུ་ཆེ་ཡན་ལག་རགས༔ དཔལ་གྱི་དུར་ཁྲོད་
ཆས་བརྒྱད་སྐུ་ལ་རྫོགས༔ འཇིགས་བྱེད་གཏུམ་དྲག་དབང་གི་ཆ་ལུགས་ཅན༔
སྣ་ཚོགས་ཐབས་ལྡན་འབར་བའི་གར་དགུར་རོལ༔ གཡོན་ན་རྡོ་རྗེ་ཕག་མོ་
བདེ་ གཤེགས་ ཡུམ༔ སྐུ་མདོག་དམར་མོ་བསྐལ་པའི་མེ་ལྟར་འབར༔ ཞལ་
གཅིག་ཕྱག་གཉིས་ཞབས་གཉིས་ཡབ་ལ་འཁྲིལ༔ སྤྱི་གཙུག་ཕག་ཞལ་མཐིང་
ཁ་ངུར་སྒྲ་སྒྲོགསཿ གཅེར་བུ་སྤྱན་གསུམ་མཆེ་གཙིགས་དབུ་སྐྲ་གྲོལཿ བཅུ་
དྲུག་ལང་ཚོ་བྷ་ག་ནུ་མ་རྒྱས༔ ཕྱག་གཡས་གྲི་གུག་ཡབ་ཀྱི་མགུལ་ནས་འཁྱུད༔
- 84 -



རྟ་མགྲིན་ཡབ་ཡུམ་གྱི་ལུས་དཀྱིལ།
གཡོན་པས་དུང་དམར་སྟོབ་ཅིང་ཁ་ཊཾ་བསྣམས༔ རུས་རྒྱན་མེ་ལོང་དྲིལ་བུའི་
རྒྱན་ཆ་འཁྲོལ༔ འོད་ཟེར་རྡོ་རྗེའི་ཚ་ཚ་སྐར་ལྟར་འཁྲུགསཿ ཡེ་ཤེས་མེ་འབར་
རྡོ་རྗེའི་གུར་ཁང་བཞུགས༔ དེ་ཉིད་སྤྱི་གཙུག་ཉི་ཟླ་པད་མའི་སྟེང་༔ བླ་མ་ཀུན་
བཟང་ཆེ་མཆོག་ཧེ་རུ་ཀཿ རྡོ་རྗེ་དྲིལ་འཛིན་གཉིས་མེད་ཡུམ་དང་སྦྱོརཿ ཀུན་ཏུ་
བཟང་པོ་ཁྲོ་མོ་གནམ་ཞལ་མ༔ རྡོ་རྗེ་ཐོད་ཁྲག་བསྣམས་ནས་ཡབ་དང་འཁྲིལ༔
གཅེར་བུ་གཟི་མདངས་བདེ་བས་གང་བའི་སྐུ༔ ནམ་མཁའི་མདོག་ཅན་སྒེག་
ཞལ་མཉེན་ལྕགས་ལྡན༔ གསལ་འཚེར་ལྷུན་སྡུག་གཟི་བརྗིད་འོད་ཟེར་འཕྲོ༔
རིན་ཆེན་རུས་རྒྱན་ཅོད་པན་དུ་མས་མཛེསཿ ཙིཏྟའི་ནང་ན་ཞི་བ་བཞི་བཅུ་
གཉིས༔ དུང་ཁང་ནང་ན་འབར་བ་ལྔ་བཅུ་བརྒྱད༔ བདག་ཉིད་ལུས་ལ་ཊཱཀྐི་
ཡབ་ཡུམ་ ལཿ གྲངས་ཅན་གྲངས་མེད་གཙོ་འཁོར་ཚུལ་དུ་གསལ༔ ཡེ་ནས་
རང་ཡིན་འཛིན་མེད་རང་གསལ་གདབ༔ བླ་མ་རང་རིག་རང་གསལ་ཀུན་ཏུ་
བཟང་༔ བདེ་ཆེན་རྣམ་དག་སྤྲོས་བྲལ་ཀུན་བཟང་མོ༔ སྐྱེ་འགག་འགྱུར་མེད་
མཉམ་ཉིད་ཆོས་ཀྱི་སྐུ༔ འགྱུར་མེད་ཐག་ཆོད་དཔའ་བོ་ཤེས་རབ་མཿ རང་བྱུང་
རང་ཤར་ཅིང་ཡང་སྟོན་ཅིང་སྤྲུལ༔ ལྷུན་གྲུབ་འདུ་འབྲལ་མེད་པ་ཨ་ལ་ལ༔
སྣང་སྲིད་རྣམ་དག་དེ་ལ་རང་ལུས་རྫོགསཿ ཡེ་ཤེས་སྐུ་མཆོག་དེ་ལ་ཕྱག་
འཚལ་ལོ༔ ཨོཾ་ཨཱཧཱུྃ་ཨོཾ་ཨཱཿཧཱུྃ་ཧཱུྃ་ཧཱུྃཨཱ༔ ཨེ་ཡཾ་རཾ་ཁཾ་ལཾ༔ ཧཱི་མ་ཧ་རི་ནི་ས༔ ར་
ཙ་ཧྲི་ཡ༔ ཙིཏྟ་ཧྲིང་ཧྲིང་ཛ་ཛ༔ སྐལ་ལྡན་སྙིང་གི་བུ་དང་འཕྲད་པར་ཤོག༔ ས་
མ་ཡ༔ རྒྱ་རྒྱ་རྒྱ༔ ༔
- 85 -



༄༅། །ཊཱཀྐིའི་རྐྱང་སྒྲུབ་བཞུགས་པ་ལགས་པས་
གཟིགས་མཛོད༔
གངྒཨཱ། བླ་མ་ཡི་དམ་མཁའ་འགྲོ་ལ་ཕྱག་འཚལ་ལོ༔ རྣལ་འབྱོར་པ་
ལས་དང་སྐལ་བར་ལྡན་པའི་བུསཿ མཁའ་འགྲོ་མ་ལུས་དང་གྲིབ་མ་བཞིན་དུ་
བསྒྲུབ་པར་བྱ་སྟེ༔ དེ་ཡང་རྣལ་འབྱོར་གསུམ་ལྡན་གྱི་སྒོ་ནས་ཉམས་སུ་བླང་༔
རྒྱ་རྒྱ་རྒྱ༔ དེ་ལ་དང་པོ་ལྷའི་རྣལ་འབྱོར་དང་༔ གཉིས་པ་སྔགས་ཀྱི་རྣལ་འབྱོར་
དང ་ གསུམ་ པ་ རྫོགས་ རིམ་ གྱི་རྣལ་འབྱོར་ རོ༔ དང་ པོ་ ལྷའི་རྣལ་ འབྱོར་
བསྒོམ་པ་ནི༔ བྱང་ཆུབ་མཆོག་ཏུ་སེམས་བསྐྱེད༔ བླ་མ་སྤྱི་བོར་བསྒོམས་ལ་
གསོལ་བ་དུང་བ་ཅིག་གདབ༔ དེ་ནས་རང་སྐད་ཅིག་གིས་སྟོང་པ་ཉིད་དུ་
བསྒོམ༔ སྟོང་པའི་ངང་ལས་རྡོ་རྗེ་ཕག་མོ་བསྒོམ་སྟེ༔ སྐུ་མདོག་དམར་མོ་ཞལ་
གཅིག་ཕྱག་གཉིས་མ༔ ཁྲོ་ཞལ་དམར་མོ་སྤྱན་གསུམ་མཿ སྤྱི་གཙུག་ན་ཕག་
ཞལ་མཐིང་ཁ་ངུར་བ་གཡས་སུ་ལྟ་བ༔ རལ་བ་ཁམ་ནག་ཐུར་ལ་འཕྱང་བ༔
ཕྱག་གཡས་གྲི་གུག་བསྣམས་པ༔ གཡོན་པ་ཐོད་པ་ཁྲག་གིས་བཀང་བ་ཐོགས་
པ ཁ་ཊཾ་ག་མཆན་ཁུང་གཡོན་དུ་བཅུག་པཿ རུས་པའི་རྒྱན་དྲུག་དང་མེ་ལོང་
དང་དྲིལ་བུའི་སྒྲ་འཁྲོལ་བ༔ ཞབས་གཡོན་བརྐྱང་བའི་བརླ་ལཿ གཡས་བསྐུམ་
པའི་མཐེ་བོང་གཏད་པཿ མེ་རི་འབར་བའི་ཀློང་ན་རོའི་གདན་ལ་ཕྱེད་སྐྱིལ་དུ་
བཞུགས་པར་བསམ་མོ༔ དེའི་སྤྱི་གཙུག་ཏུ་རྡོ་རྗེ་ཊཱཀྐི་མ་སྐུ་མདོག་དཀར་མོ་
ཞལ་གཅིག་ཕྱག་གཉིས་མ༔ གཡས་རྡོ་རྗེ་རྩེ་ལྔ་བསྣམས་པ༔ གཡོན་ཁྲག་
བ 86 -



ཌཀྐིའི་རྐྱང་སྒྲུབ།
གིས་བཀང་བའི་ཐོད་པ་བསྣམས་པ༔ རྡོ་རྗེ་རྒྱ་གྲམ་དང་རོའི་གདན་ལ་བརྐྱང་
བསྐུམ་དུ་བཞུགས་ པ༔ རུས་པའི་རྒྱན་དྲུག་གིས་བརྒྱན་པ་ཧ་ལས་བསྐྱེད༔
མགྲིན་པར་རཏྣ་ཊཱཀྐི་སྐུ་མདོག་སེར་མོ་ཞལ་གཅིག་ཕྱག་གཉིས་མ༔ གཡས་
རིན་ ཆེན་བསྣམས་ པ༔ གཡོན་ཐོད་པ་བསྣམས་པ༔ ཞབས་ གཡས་བསྐུམ་
གཡོན་བརྐྱང་པ༔ རཏྣ་དང་རོའི་གདན་ལ་རི་ལས་བསྐྱེད ཐུགས་ཁར་པདྨ་
ཌཀྐི་དམར་མོ་གཡས་པདྨ་གཡོན་ཐོད་པ་བསྣམས་པ༔ ཞབས་གཡས་བསྐུམ་
གཡོན་བརྐྱང་པ༔ པདྨ་དང་རོའི་གདན་ལ་ནི་ལས་བསྐྱེད་དོ༔ ལྟེ་བར་ལས་ཀྱི་
ཊཱཀྐི་ལྗང་གུ ཕྱག་གཡས་རལ་གྲི་གཡོན་ཐོད་པ་བསྣམས་པ༔ ཞབས་གཡས་
བསྐུམ་གཡོན་བརྐྱང་པ༔ རལ་གྲི་དང་རོའི་གདན་ལ་ས་ལས་བསྐྱེད་དོ༔ ལྷའི་
དེ་ཁོ་ན་ཉིད་ཀྱི་དོན་ཡང་ལྷ་རྡོ་རྗེ་ཕག་མོ་དེ༔ ཕྱི་ལྟར་ན༔ ཡུམ་ཕ་རོལ་དུ་ཕྱིན་
མ༔ ནང་ལྟར་ན་རྡོ་རྗེ་རྣལ་འབྱོར་མཿ གསང་བ་ལྟར་ན་ཡུམ་ཨེ་ཀ་ཙ་ཏི་ཡིན་
ནོ༔ མཁའ་འགྲོ་མ་བཞི་ཡང་ཕྱི་ལྟར་ན་འབྱུང་བ་བཞི༔ ནང་ལྟར་ན་ལྷ་མོ་བཞི
གསང་བ་ལྟར་ན་ཡི་གེ་བཞིའི་ངོ་བོ་ཡིན་ནོ༔
༈ གཉིས་པ་སྔགས་ཀྱི་རྣལ་འབྱོར་ནི༔ མ་ཧ་རི་ནི་སཿ ཞེས་པ་མཁའ་
འགྲོ་ལྔ་ཡི་སྙིང་པོ་ཡིན་ནོ༔ ཞག་བདུན་བཟླས་པས་མཁའ་འགྲོ་མས་དངོས་སུ་
བྱིན་གྱིས་རློབ་པར་འགྱུར་རོ༔ སྔགས་ཀྱི་དེ་ཁོ་ན་ཉིད་ཀྱི་དོན་ཡང་སྙིང་པདྨ་
འདབ་བཞིའི་དབུས་སུ་ཡི་གེ་ལྔའི་ཚུལ་དུ་ཡོད་པ་ལས༔ དབུས་སུ་མ་དམར་པོ་
སྲོག་གི་དངས་མར་གནས་སོ༔ ཤར་ཕྱོགས་ཆུ་ཡི་རྩ་འདབ་དཀར་པོ་ལ་ཧ་
དཀར་པོ༔ ལྷོ་ཕྱོགས་སའི་རྩ་འདབ་སེར་པོ་ལ་རི་སེར་པོ༔ ནུབ་ཕྱོགས་མེའི་རྩ་
འདབ་དམར་པོ་ལ་ནི་དམར་པོ༔ བྱང་ཕྱོགས་རླུང་གི་རྩ་འདབ་ལྗང་གུ་ལ་ས་
-87-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལྗང་གུ་གནས་སོ༔ ཡི་གེ་འབྲུ་ལྔ་པོ་ཌཱཀྐི་ལྔའི་སྲོག་གི་ས་བོན་ཡིན་པས་ཌཱཀྐི་
མ་རྣམས་ཀྱང་སྔགས་ཀྱི་སྒྲ་དི་རི་རི་སྒྲོག་ཅིང་༔ སྙིང་མི་འཁོར་བར་ཡི་གེ་
རྣམས་འཁོར་བར་བསམ་མོ༔ རྟགས་ནི༔ བདག་གི་ཤེས་པ་འགྱུར་བ་དང་༔
འཕར་བ་དང་༔ ལྡེག་པ་དང་༔ འཁྲབ་པ་དང༌༔ གླུ་ལེན་གར་བྱེད་པ་དང་
སེམས་བདེ་བར་ཤར་ནས་འཁྲབ་སྙིང་འདོད་པ་རྣམས་འབྱུང་ངོ་༔ དེ་ནས་ཏིང་
ངེ་འཛིན་གྱི་ཐུན་འཇོག་ཙ་ན་འཁོར་འཕྲོ་བཅད་པས་ཉམས་བདེ་ལྷན་གྱིས་
འགྲོ༔
༈ གསུམ་པ་རྫོགས་རིམ་གྱི་རྣལ་འབྱོར་ནི༔ ཌཱཀྐི་མ་ལྔ་པོ་དེ་ཡང་ ཕྱི་
ལྟར་ན་སྐུ་ལྔ༔ ནང་ལྟར་ན་ཊཱཀྐི་ལཿ གསང་བ་ལྟར་ན་ཡི་གེ་ལྔའོ༔ རྫོགས་
རིམ་གྱི་དེ་ཁོ་ན་ཉིད་ཀྱི་དོན་ཡང་ ཕྱི་ལྟར་ན༔ སངས་རྒྱས་ཌཱཀྐི་ཆོས་ཀྱི་སྐུ༔
རྡོ་ རྗེ་ ཌཱཀྐི་ལོངས་སྐུ༔ རིན་ཆེན་ཌཱཀྐི་སྤྲུལ་སྐུ༔ པདྨ་ཊཱཀྐི་ངོ་བོ་ཉིད་ཀྱི་སྐུ
ལས་ཀྱི་ཌཱཀྐི་མངོན་པར་བྱང་ཆུབ་པའི་སྐུའོ༔ ནང་ལྟར་ན༔ སངས་རྒྱས་ཌཱཀྐི་
གཏི་མུག་རྣམ་པར་དག རྡོ་རྗེ་ཊཱཀི་ཞེ་སྡང་རྣམ་པར་དག རིན་ཆེན་ཌཱཀྐི་ང་
རྒྱལ་རྣམ་པར་ དག པདྨ་ཊཱཀྐི་འདོད་ཆགས་རྣམ་པར་དག༔ ལས་ཀྱི་ཌཱཀྐི་
ཕྲག་དོག་རྣམ་པར་དག་པའོ༔ གསང་བ་ལྟར་ན་ཡེ་ཤེས་ལྔ་སྟེ༔ སངས་རྒྱས་
ཊཱཀྐི་ཆོས་ཀྱི་དབྱིངས་ཀྱི་ཡེ་ཤེས༔ རྡོ་རྗེ་ཊཱཀྐི་མེ་ལོང་ལྟ་བུའི་ཡེ་ཤེས༔ རིན་
ཆེན་ཌཱཀྐི་མཉམ་ཉིད་ཡེ་ཤེས༔ པདྨ་ཊཱཀྐི་སོར་རྟོགས་ཡེ་ཤེསཿ ལས་ཀྱི་ཀི་
བྱ་བ་གྲུབ་པའི་ཡེ་ཤེས་སོ༔ དེ་ལྟར་ཊཱཀྐི་ལྔ་བསྒོམས་ནས༔ སྔགས་ཡིག་འབྲུ་
ལྔ་བཟླས་པསཿ ཊཱཀྐི་མ་དངོས་སུ་འགྲུབ་ནས་སྐུ་ལྔ་ལྷུན་གྱིས་གྲུབ༔ དུག་ལྔ་
གནས་སུ་དག ཡེ་ཤེས་ལྔ་རང་བཞིན་གྱིས་འཆརཿ འགྲོ་བ་རྣམས་སུ་རང་
- 88 -



ཌཀྐིའི་རྐྱང་སྒྲུབ།
བཞིན་གྱི་སྐྱེ་བའི་རྒྱུན་ཆད༔ སྐྱེ་ཤི་ལ་ཉམ་མི་ང་བ་འབྱུང་ངོ་༔ ལྟ་བ་སངས་
རྒྱས་ཌཱཀྐི་སྟེ༔ ཅིར་ཡང་མ་གྲུབ་རང་བཞིན་ཡིན༔ སྒོམ་པ་རྡོ་རྗེ་ཊཱཀྐི་སྟེ༔ མི་
འགྱུར་མི་ཤིགས་སྒོམ་དང་བྲལ༔ སྤྱོད་པ་རིན་ཆེན་ཌཀྐི་སྟེ༔ ཀུན་དང་མཐུན་
པར་ རང་བྱུང་ཤར༔ འབྲས་བུ་པདྨ་ཊཱཀྐི་སྟེ༔ འཁོར་བ་མ་སྤངས་ རང་ སར་
གྲོལ༔ དམ་ཚིག་ལས་ཀྱི་ཌཱཀྐི་སྟེ༔ འགྲོ་དོན་ཐབས་མཁས་ཕྲིན་ལས་མཛད
བདག་ འདྲ་ པདྨ་ འབྱུང་ གནས་ ལ༔ མཁའ་ འགྲོ་ སྡེ་ ལྔའི་ ལུང་ བསྟན་ ཐོབ༔
མཁར་ཆེན་བཟའ་ལ་བྱིན་བརླབས་ཞུགསཿ མཁའ་འགྲོས་ལུང་བསྟན་གནང་
བ་ ཐོབ༔ ཙིཏྟ་ཐུགས་ ཀྱི་ དཀྱིལ་དུ་ སྦོས༔ ལས་ཅན་ཅིག་ འཕྲད་པར་ཤོག༔
ཀི་ཐོད་རྒལ་དུ་བསྒྲུབ་པ་རྫོགས་སོ༔
ཙམཁའ་འགྲོ་མའི་སྲོག་གི་སྙིང་པོ༔ ཧ་རི་ནི་ས་ཌཱཀྐི་བཞི་དབང་དུ་
སྡུད་པའི་སྙིང་པོ་ཡིན་པས་རྟོགས་པ་རྒྱུད་ལ་སྐྱེར་མ་བཏུབ་ན་རྡོ་རྗེ་ཊཱཀྐི་དབང་
དུ་མ་འདུས་པ་ཡིན་པས་བདུད་རྩི་ལྔ་ལ་ལོངས་སྤྱོད༔ གཅེར་བུ་བྱ༔ སྨྱོ་སྤྱོད་
བྱ༔ སྣང་བ་དཀྲུག་གོ༔ ཧ་རི་ནི་ས་བཛྲ་ཊཱཀྐི་ནི་ཧཱུྃ་ཛ༔ ཞེས་བཟླས་ཤིང་དབང་
དུ་བསྡུའོ༔ རྟོགས་པ་ཁྱད་པར་ཅན་རྒྱུད་ལ་སྐྱེར་ཡོང་ངོ་༔ དེས་ལྟ་བ་ཕྱོགས་
མེད་རང་སར་གྲོལ༔ ཟས་ནོར་གྱི་བསོད་ནམས་འཕེལ་དུ་མ་བཏུབ་ན་རིན་
ཆེན་ཌཱཀྐི་དབང་དུ་མ་འདུས་པ་ཡིན་པསཿ མེ་ཚོགས་དང་༔ གོས་ཚོགས་བྱ
ཆགས་ཞེན་བཅསཿ ནོར་ཟས་གཡང་ཉམས་པ་ཟློག༔ ཧ་རི་ནི་སཿ རཏྣ་ཊཱཀྐི་
ནི་ཧཱུཾ་ཛཿ ཞེས་བཟླས་ཤིང་དབང་དུ་བསྡུའོ༔ བསོད་ནམས་ཁྱད་པར་ཅན་སྐྱེའོ༔
དེས་ཟས་ནོར་གཏེར་རྡོལ་བ་ལྟར་འབུལ་དུ་འོང་ངོ་༔ ལུས་ལ་དྲོད་མི་སྐྱེ་ཞིང་
བུད་མེད་མི་འདུ་སྣང་བའི་དངོས་པོ་ལ་ཆགས་ཞེན་ཆེ་ན་པདྨ་ཊཱཀྐི་དབང་དུ་མ་
- 89 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འདུས་ པ་ ཡིན་པསཿ དཀའ་ཐུབ་ བྱ༔ གཏུམ་མོ་ སྦར༔ གོས་ གདབ༔ རི་ཁྲོད་
འགྲིམ༔ བདུད་རྩི་ཟ༔ ཧ་རི་ནི་ས་པདྨ་ཌཱཀྐི་ནི་ཧཱུྃ་ཛ༔ ཞེས་བཟླས་ཤིང་དབང་
དུ་བསྡུའོ༔ ལུས་ལ་དྲོད་སྐྱེ༔ བུད་མེད་ཀུན་གྱི་ཡིད་འཕྲོག༔ སྣང་བའི་དངོས་པོ་
ལ་ཆགས་ཞེན་མི་སྐྱེའོ༔ རྟེན་འབྲེལ་སྣ་ཚོགས་འཆར་དུ་མ་བཏུབ་ན༔ ལས་ཀྱི་
ཊཱཀྐི་དབང་དུ་མ་འདུས་པ་ཡིན་པས༔ རིག་པ་བཅུན༔ དཀའ་ཐུབ་བྱ༔ སྣང་བ་
དཀྲུག༔ རྟེན་འབྲེལ་བརྩི༔ རི་ཁྲོད་འགྲིམ༔ མཆོད་བཤགས་ བྱ༔ ཧ་ རི་ནི་ས༔
ཀརྨ་ཊཱཀྐི་ནི་ཧཱུྃ་ཛ༔ ཞེས་བཟླས་ཤིང་དབང་དུ་བསྡུའོ༔ རིག་པ་དངས་ཤིང་རྟེན་
འབྲེལ་སྣ་ཚོགས་པ་འཆརཿ ཡིད་ལ་གང་བསམ་པ་འགྲུབ༔ དགྲ་བགེགས་
གཉིས་ཀ་ཐུལ་ལོ༔ སྣང་བ་དབང་དུ་མ་འདུས་པརཿ འདུ་བ་གང་ཡང་མེད་ན༔
འཇིག་རྟེན་གྱི་མཁའ་འགྲོ་མ་དབང་དུ་མ་འདུས་པ་ཡིན་པས རི་ཁྲོད་འགྲིམ༔
ཟས་ཚོགས་བྱ༔ སྦྱིན་བསྲེག་བྱ གཏོར་ཆོགས་བྱ༔ ལྕགས་བརྡབ༔ ཞེ་འདོད་
མེད་པའི་སྒོ་ནས་ཅི་བྱུང་ཡང་ཕཊ་ཀྱིས་བརྡབ༔ མེ་ཚོགས་བྱ༔ ཕྱེ་མར་དང་
རིན་ཆེན་བསྲེག༔ ཧ་རི་ནི་ས་འགུལ་འགུལ༔ མ་མ་ཧྲིང་ཧྲིང་༔ མ་མ་ཁ་ཤི༔ མི་
སྙིང་སྤྲུལ་སྒུལ༔ མི་འགྲམ་ཆོག་ཆོག ཧྲིང་ཧྲིང་སྡུས་སྡུས༔ མ་མ་ཁ་ཤི་བཻ་སྭཱཧཱ
མི་ནོར་ཟས་གསུམ་དབང་དུ་སྡུས༔ ཞེས་བཟླས་སོ༔ ཁྲོམ་འདུ༔ མི་འདུ༔ ནོར་
འདུ༔ ཟས་འདུའོ༔ ཌཱཀྐི་མའི་བཀའ་ཆད་བྱུང་ནས་ན་ཚ་དྲག་པོ་བྱུང་བའམ
ཅི་བྱས་ཅིར་མི་བཏུབ་ཅིང་༔ ཤེས་པ་འཁྲུལ་ན༔ གཏོར་ཚོགས་བྱ༔ གཏུན་བུ་
ཆག་ཐང་ཞིག་ཁུར་ལ༔ ཕྱོགས་བཞིར་ཕར་འགྲོ་ཚུར་འགྲོ་གོམ་པ་བཅུ་ཙམ་རེ་
བྱ༔ དེ་ནས་ཕྱིར་བོར་བས་བཀའ་ཆད་བོར་བར་བསམ་མོ༔ རྡེའུ་བཅུ་གཅིག་
བསྡུས་ལ༔ རང་ལ་བསྐོར་བ་ཕྱོགས་རེར་གོམ་པ་བཅུ་ཙམ་རེ་བོར་ལ་ལྷག་མ་
-90-



ཊཱཀྐིའི་རྐྱང་སྒྲུབ།
དོར་ལ་བར་ཆད་དོར་བར་བསམ་མོ༔ ཧ་རི་ནི་སཿ བུ་ཙ་སྭ་བྷཱ་བ་ཨདྨ་ཀོཉཧཾ༔
ཞེས་ བཟླས་ སོ༔ ལུས་བླ་མ་ཡི་དམ་ཌཀྐི་གསུམ་ལ་ཚོགས་ སུ་ འབུལ་ ལོ༔
བཀའ་ཆད་དང་དམ་ཚིག་ཉམས་པ་ཐམས་ཅད་སངས་དག་ནས་སོང་བར་
བསམ་མོ༔ རང་གི་སེམས་གསལ་སྟོང་དུ་བཞག་གོ༔ མཁའ་འགྲོ་མའི་གནད་
ཡིག་རྟེན་འབྲེལ༔ གདམས་པ་ཁྱད་པར་འཕགས་པ༔ སློབ་དཔོན་པདྨ་འབྱུང་
གནས་ཀྱིས༔ ཡེ་ཤེས་ཀྱི་མཁའ་འགྲོ་མཁར་ཆེན་བཟའ་མཚོ་རྒྱལ་གྱི་དོན་དུ་
མཛད་པ་རྫོགས་སོ༔ ལས་ཅན་ཅིག་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔
ཁ་ཐཾ༔ དགེའོ༔ ༔
-91-



༄༅། །མཁའ་འགྲོ་སྔགས་ཀྱི་ལྡེ་མིག་བཞུགས་སོ༔
སློབ་དཔོན་པདྨ་ལ་ཇོ་མོས་ཞུས་པ༔ མཁའ་འགྲོ་སྔགས་ཀྱི་ལྡེ་མིག་དེ༔
སློབ་དཔོན་ཐུགས་ཀྱི་སྒོ་ཕྱེ་འཚལ༔ སློབ་དཔོན་པདྨས་བཀའ་སྩལ་པ༔ ཡི་གེ་
བཞི་པ་ཞེས་བྱ་བ༔ འདོད་དགུ་འབྱུང་བའི་སྔགས་སུ་བཤད༔ ཨོཾ་ཨཱཧཱུྃ༔ ཧཱི་མ་
ཧ་ རི་ནི་ས ར་ཙ་ཧྲི་ཡ་ཧཱུྃ་ཛ༔ ཡི་གེ་བཅུ་གསུམ་མཐའ་བསྒྱུར་གཉིས་དང་
བཅས༔ བདག་གི་དབང་དུ་མཁའ་འགྲོ་བསྡུ་བའོ༔ ཧ་ རི་ན་ས་ར་ཙ་ཧཱི་ཡ་
བརྒྱད༔ མཁའ་འགྲོ་ཐོད་རྒལ་དུ་སྒྲུབ་པའོ༔ ས་ནི་རི་ རི་ནི་ས་ཧ༔ ས་ནི་རི་
ཧ རྟགས་མ་བྱུང་ན་དཀྲུགས་པའོ༔ ཨོཾ་ཧ་རི་ནི་ས་ཧཱུྃ༔ རཏྣ་སི་ཏི་སྡུས་སྡུས༔
ནོར་བསྡུ་བའོ༔ ཧ་རི་ནི་ས་ རཾ་རཾ༔ དྲོད་སྐྱེད་པའོ༔ ཞི་བ་དང་ཚོགས་བསགས་
པ་ལ༔ ཧ་རི་ནི་ས་ཤནྟཾ་ཀུ་རུ་སྭཱ་ཧཱ༔ རྒྱས་པ་ལ༔ ཧ་རི་ནི་ས་པུཏྟིཾ་ཀུ་རུ་སྭཱ་ཧཱ༔
དབང་ལ༔ ཧ་རི་ནི་ས་བ་ཤཾ་ཀུ་རུ་སྭཱ་ཧཱ༔ དྲག་པོ་ལ༔ ཧ་རི་ནི་ས་ཆེ་མོ་མཱ་ར་ཡ་
སོད༔ དགྲ་བགེགས་བཟློག་པ་ལ༔ ཏྲི་ཨུ་ཙ་ཏ་ཡ་ཕཊ༔ ཕྱག་རྒྱ་མ་དབང་དུ་
བསྡུ་ན༔ ཧ་རི་ནི་ས་ཧྥེ་མོ་ཁུག་ཁུག རྣོ་མཐོང་འདོད་ན༔ ཧ་རི་ནི་ས་ཆུ་བུར་
མིག་གི་སྒོ་སོལ༔ སྲིའུ་གསོ་ན༔ ཧ་རི་ནི་ས་བུ་ཏྲ་སི་རཾ་ཧཱུཾ་ནི་རཀྵ་རཀྵ༔ ལམ་
སྲུང་ན༔ ཧ་རི་ནི་ས་ཆོམ་རྐུན་ཟློག་ཟློག༔ མཁའ་འགྲོ་སྔགས་ཀྱི་ལྡེའུ་མིག༔ ས་
མ་ཡ༔ རྒྱ་རྒྱ་རྒྱ༔ སྤྱི༔ དགེའོ༔
༄༅༔ ཤེས་རབ་མའི་མཚལ་འདོན་པའི་རྫས་ལ༔ བྱ་ཕོའི་ཟེ་བ་ཞིབ་
པར་སྣུར་ལ༔ སྔགས་འདི་གདབ་བོ༔ ཀྲིག་ནན༔ ཀྲིག་ཕྱུང་༔ ཀྲིག་ཕོབཟའདི་
བརྒྱ་རྩ་བརྒྱད་གདབ་བོ༔ དེ་ནས་ཆུ་གྲང་ལ་སྦྱར་ལ་བཏང་ངོ་༔ འདིས་འབབ་
ངེས་ སོ༔ སྤྱི༔ འདི་ གཅོད་ པའི་ རྫས་ ལ༔ གླ་རྩི་ ཐུན་ གཅིག་ལ་ སྔགས་འདི་
-92 -



མཁའ་འགྲོ་སྔགས་ཀྱི་ལྡེ་མིག
གདབ་བོ༔ ཨོ་ནི་ཡ་ནོན༔ ཧྲི་ ཁོག༔ འབྱུང་བ་ཆོད་ཅིག་ སྭཧཱ འདི་བརྒྱ་ རྩ་
བརྒྱད་ཆུ་ལ་བཏབ་ལ་བཏང་ངོ༌༔ ཟབ་ ཡང་ ལུགས་ གཅིག་ ལ༔ དགུན་
ཉལ་ གྱི་འཕྱི་བའི་ མཚན་ མ་ དང༌ ༔ མཁྲིས་ པ་ དང༌ ༔ དོམ་མཁྲིས་ སྦྱར་ ལ༔
སྔགས་ འདི་ གདབ་བོ༔ ཨོ་ སིད་ཏི་ རཀྟ་རྡུད་ཆུད༔ ཞེས་ པ་ བརྒྱ་རྩ་བརྒྱད་
བཟླས་ལ་ཆང་བཟང་པོ་ཕོར་གང་ལ་བཏབ་སྟེ་ལྟོར་བཏང་༔ དེས་འབབ་བོ༔
དེ་ནས་མ་ཆོད་ན༔ ཨོ་སི་ཏི་རག་ཏ་རྦད་རྦད༔ ཅེས་པ་འདི་ཆུ་ལ་བཏབ་ལ་
བཏང་ངོ་༔ ཟབ་ཟབ༔ གསང་ངོ་༔ སྤྱི༔ ཁྲག་དེ་བཟང་ངན་བརྟག་པ་ནི༔ སྐྱེས་
པ་གཙང་མ་གྲོང་བའི་ཆོས་ཀྱིས་མ་གོས་པའི་དྲི་ཆུ་གཙང་མ་ལ༔ ཁྲག་དེ་བག་
ཙམ་གཅིག་བཅུག་པས་ཆུ་ནང་དུ་ཀ་བ་བཙུགས་པ་ལྟ་བུ་བྱུང་ན་བཟང་ངོ་༔ ཆུ་
དང་ འདྲེས་པ་ལྟར་སོང་ན་ངན་པར་ཤེས་པར་བྱའོ༔ སྤྱི ཟབ་བོ༔ ཤིན་ཏུ་
གསང་བའི་མན་ངག་ཡིན་ནོ༔ ༔
- 93 -



༄༅། །སྙིང་ཐིག་གི་བདུད་རྩི་ཕྱག་མཆོད་བཞུགས་སོ༔
རྩ་བ་གསུམ་ལ་ཕྱག་འཚལ་ལོ༔ ཚོགས་ཀྱི་འཁོར་ལོའི་ལག་མཆོད་བྱ་བ་
ནི༔ ཐོད་པ་བདུད་རྩིས་བཀང་བ་མདུན་དུ་བཞག་ལ༔ སེམས་གསུམ་སྔོན་དུ་
བཏང་ལཿ གཡོན་པའི་སྲིན་ལག་གིས་ཆང་ལ་གཏུགས་ལ༔ གཡས་པའི་ལག་
མཐིལ་དུ་ཆོས་སྐོར་དུ་མུ་ཁྱུད་གཉིས་ཀྱི་བར་ལ་པད་མ་འདབ་བཞི༔ ལྟེ་བ་ལ་
རང་ངོས་ནས་ཆོས་འབྱུང་ཆོས་སྐོར་དུ་བྲི༔ དབུས་སུ་ཧྲི་མ་ཞེས་བརྗོད་ལ་
ཐིགས་ལེ་གཉིས་བརྩེགས་བྱས་ལ་རྟ་ཕག་ཡབ་ཡུམ་དུ་ཀྲོང་བསྐྱེད༔ སོར་མོའི་
ངོས་ནས་ཟླ་གམ་གསུམ་ལ་ ཨོ་ཨཱ༔ཧཱུྃ་བརྗོད་ལ་ཐིག་ལེ་རེ་བྱ༔ དེ་སྐུ་གསུང་
ཐུགས་ཀྱི་འཁོར་ལོ་ཀྲོང་བསྐྱེད༔ པད་འདབ་བཞི་ལ་རང་ངོས་ཤར་དུ་ར་ཧ་
ཞེས་བརྗོད་ལ་ཐིག་ལེ་གཉིས་བརྩེགས༔ རྡོ་རྗེ་མཁའ་འགྲོ་ཡབ་ཡུམ་དུ་ཀྲོང་
བསྐྱེད༔ ལྷོར་ཙ་རི་ཞེས་བརྗོད་ལ་ཐིག་ལེ་གཉིས་བརྩེགས་རིན་ཆེན་མཁའ་
འགྲོ་ཡབ་ཡུམ་དུ་ཀྲོང་བསྐྱེད༔ ནུབ་ཏུ་ཧྲི་ནི་ཞེས་བརྗོད་པས་ཐིག་ལེ་གཉིས་
བརྩེགས་པདྨ་མཁའ་འགྲོ་ཡབ་ཡུམ་དུ་ཀྲོང་བསྐྱེད༔ བྱང་དུ་ས་ཡ་ཞེས་བརྗོད་
པས་ཐིག་ལེ་གཉིས་བརྩེགས་ལས་ཀྱི་མཁའ་འགྲོ་ཡབ་ཡུམ་དུ་ཀྲོང་བསྐྱེད༔ དེ་
ནས་ཆང་གི་སྟེང་དུ་ཁ་སྦུབ་ལ་ཨོཾ་ཨཱཿཧཱུྃ་ཧཱི་མ་ཧ་རི་ནི་ས་ར་ཙ་ཧཱི་ཡ་ས་མ་ཡ་སྟོ༔
ཞེས་བརྗོད་པསཿ ཡབ་ཡུམ་རྣམས་སྦྱོར་བ་མཛད་པའི་བྱང་སེམས་དཀར་
དམར་བབས་པས་ཐོད་པའི་བདུད་རྩི་དང་འདྲེས་ནས་ཁ་དོག་དཀར་དམར་ལ་
རོ་མཆོག་བརྒྱ་དང་ལྡན་པར་བསམས་ལ དེ་ནས་ལག་པ་གཡས་ གྱེན་ལ་
- 94 -



སྙིང་ཐིག་གི་བདུད་རྩི་ཕྱག་མཆོད།
བཏེག་ལཿ གཡོན་པའི་སྲིན་ལག་གིས་ཐོད་པའི་བདུད་རྩི་བླངས་ལ༔ རང་གི་
སྤྱི་གཙུག་གི་བླ་མ་ཡབ་ཡུམཿ ཕྱག་མཐིལ་གྱི་གཙོ་བོ་ཡབ་ཡུམ༔ སྐུ་གསུང་
ཐུགས་ཀྱི་འཁོར་ལོ་གསུམ༔ རིགས་བཞི་མཁའ་འགྲོ་ཡབ་ཡུམ་རྣམས་ལ་ཚར་
རེ་འབུལ༔ ཞལ་དུ་ཐིམ་ནས་དགེས་ཏེ་གང་འདོད་ཀྱི་དངོས་གྲུབ་སྟེར་བར་
བསམ་མོ༔ དེ་ནས་ཕྱག་མཐིལ་གཉིས་ཕུལ་ལ་གདོང་པ་ལ་ཕུལ་ཏེ་ལྷ་ཚོགས་
རང་ལ་ཐིམ་པར་བསམ་རང་ལྷའི་ང་རྒྱལ་དང་ལྡན་པས་བདུད་རྩི་གསོལ༔
གཞན་དམ་ཚིག་གཅིག་པ་རྣམས་ལ་ཡང་སྦྱིན༔ འདི་ནི་རྩ་གསུམ་ཕྱི་ནང་གི་
ཚོགས་མཆོད་ཅེས་བྱ་བ༔ ཨོ་རྒྱན་པདྨས་ཇོ་མོ་མཁར་ཆེན་བཟའ་མཚོ་རྒྱལ་ལ་
གདམས་པའོ༔ ས་མ་ཡ༔ རྒྱ་རྒྱ་རྒྱ༔ ཁ་ཐཾ༔
-95-



༄༅། །རྟགས་ཡིག་དང་ཚད་ཀྱི་ཡི་གེ་བཞུགས་སོ༔
མི་འགྱུར་དོན་གྱི་ལྷ་ལ་ཕྱག་འཚལ་ལོ༔ བདག་འདྲ་པདྨ་འབྱུང་གནས་
ཀྱིསཿ སྙིང་ཐིག་བཀའ་གསང་ངེས་པ་རྒྱ་ཆེན་ལསཿ ཉམས་བླངས་རྟགས་ཀྱི་
རིམ་པ་དཔག་མེད་ཀྱང་༔ ཅུང་ཟད་མདོར་བསྡུས་ཁྲིད་ཀྱི་རྟགས་ཡིག་བྲི༔ མ་
འོངས་ལས་ཅན་ཅིག་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དང་པོ་ལུས་
འཁོར་འདས་རུ་ཤན་འབྱེད་པའི་སྤྱོད་པ་ལ་བསླབས་པསཿ ཕྱེད་པའི་རྟགས་
འདི་ལྟར་འབྱུང་སྟེ༔ ལུས་ལ་ཆགས་ཞེན་མེད་པ་དང་༔ བཀྲེས་སྐོམ་མེད་པ་
དང་༔ དེ་ལྟ་བུའི་ཉམས་སྐྱེས་འདུག་ན༔ ལུས་འཁོར་བ་དང་རུ་ཤན་ཕྱེད་པའི་
རྟགས་ཡིན་ནོ༔ དེ་ལྟར་མ་བྱུང་གི་བར་དུ་བསྐྱར་རོ༔ སྤྱི དེ་ནས་ངག་འཁོར་
འདས་རུ་ཤན་ཕྱེད་པའི་རྟགས་ནི༔ བླ་མའི་གདམས་ངག་ལ་གོ་བ་སྐྱེས་ནས་
ཆེད་དུ་མ་བཟུང་བར་རང་གྲོལ་དུ་ཡོང་བ་ཡིན་ནོ༔ དེ་ལྟར་བྱུང་ན་ངག་འཁོར་
འདས་རུ་ཤན་ཕྱེད་པའི་རྟགས་ཡིན་ནོ༔ དེ་ལྟར་མ་བྱུང་གི་བར་དུ་བསྐྱར་རོ༔
ཨཱི༔ དེ་ནས་ཡིད་འཁོར་འདས་རུ་ཤན་ཕྱེད་པའི་རྟགས་ནི༔ སེམས་གསལ་བ་
དང་༔ དངས་པ་དང་༔ འཁྲུལ་པ་མེད་པ་དང་༔ བྲོད་པ་སྐྱེ་བ་དང་༔ ཉམས་
འབར་ཞིང་བདེ་བ་ལ་སོགས་པ་འབྱུང་ངོ་༔ དེ་ལྟར་བྱུང་ན་ཡིད་འཁོར་འདས་
རུ་ཤན་ཕྱེད་པའི་རྟགས་ཡིན་ནོ༔ དེ་ལྟར་མ་བྱུང་གི་བར་དུ་བསྐྱར་རོ༔ ཨཱི༔ དེ་
ནས་ཕྱི་སྣང་བ་ལ་རྒྱས་ཐེབས་པའི་རྟགས་ནི༔ སྣང་བ་ཐམས་ཅད་བན་བུན་དུ་
འགྲོ་བ་བྱུང་ན་རྒྱུས་ཐེབས་པའི་རྟགས་ཡིན་ནོ༔ དེ་ལྟར་མ་བྱུང་གི་བར་དུ་
- 96 -



རྟགས་ཡིག་དང་ཚད་ཀྱི་ཡི་གེ
བསྐྱར་རོ༔ སྤྱི དེ་ནས་ནང་ཕུང་པོ་ལ་རྒྱས་བཏབ་པས་ཐེབས་པའི་རྟགས་ནི༔
ལུས་ཀྱི་ནང་མི་བདེ་སྙམ་བྱེད་པ་དང་༔ ནང་ན་ཧཱུྃ་མེར་རེ་རོང་ངེ་ཡོད་པ་སྙམ་
བྱེད་པ་བྱུང་ན་ནང་ཕུང་པོ་ལ་རྒྱས་ཐེབས་པའི་རྟགས་ཡིན༔ དེ་ལྟར་མ་བྱུང་གི་
བར་དུ་བསྐྱར་རོ༔ སྤྱི དེ་ནས་ཕྱི་སྣང་བ་ལ་རྩལ་སྦྱངས་པས་འབྱོངས་པའི་
རྟགས་ནི༔ ཕྱིའི་སྣང་བ་ཐམས་ཅད་སེང་སེང་པོ་དང་༔ ཁྲོལ་ཁྲོལ་བ་འབྱུང་ངོ་༔
དེ་ལྟར་བྱུང་ན་འབྱོངས་པའི་རྟགས་སོ༔ དེ་ལྟར་མ་བྱུང་གི་བར་དུ་བསྐྱར་རོ༔
སྤྱི དེ་ནས་ནང་ཕུང་པོ་ལ་རྩལ་སྦྱངས་པས་འབྱོངས་པའི་རྟགས་ནི༔ ལུས་ཀྱི་
ཤ་ཁོལ་ཚེར་འཕར་ཞིང་ཁྲལ་མ་ཁྲོལ་དུ་སོང་བ་དག་འབྱུང་ངོ་༔ དེ་ལྟར་བྱུང་ན་
ནང་ཕུང་པོ་ལ་རྩལ་འབྱོངས་པའི་རྟགས་སོ༔ དེ་ལྟར་མ་བྱུང་གི་བར་དུ་བསྐྱར་
རོ༔ ཨཱི༔ དེ་ནས་གཉེན་བཙལ་འབྱོངས་པའི་རྟགས་ནི༔ ལུས་སྒྱིད་ལུག་ནས་
མྱལ་མ་མྱོལ་དུ་འབྱུང་ངོ་༔ དེ་ལྟར་བྱུང་ན་འབྱོངས་པའི་རྟགས་སོ༔ དེ་ལྟར་མ་
བྱུང་གི་བར་དུ་བསྐྱར་རོ༔ ཨཱི༔ དེ་ནས་ལམ་དུ་གཞུག་པ་འབྱོངས་པའི་རྟགས་
སུ་ཤེས་པ་བདེ་ལམ་པ་དང་འབོལ་ཤིག་པ་འབྱུང་ངོ་༔ དེ་བྱུང་ན་འབྱོངས་པའི་
རྟགས་སོ༔ དེ་ལྟར་མ་བྱུང་གི་བར་དུ་བསྐྱར་རོ༔ སྤྱི དེ་ནས་ལུས་ཀྱིས་རྡོ་རྗེ་
སྐྱིལ་ཀྲུང་འབྱོངས་པའི་རྟགས་སུ་ལུས་ཀྱི་ཤ་རྣམས་ན་བ་དང་༔ ཤག་ཤིག་ཏུ་
སོང་བ་སྙམ་བྱེད་པ་འབྱུང་ངོ་༔ དེ་ལྟར་བྱུང་ན་འབྱོངས་པའི་རྟགས་སོ༔ དེ་ལྟར་
མ་བྱུང་གི་བར་དུ་བསྐྱར་རོ༔ སྤྱི༔ དེ་ནས་སེམས་ཀྱི་བྱུང་ས་བརྟགས་པས་
འབྱོངས་པའི་རྟགས་ནི་སེམས་བྱུང་ས་མེད་པ་ཅིག་ཏུ་ཤེས་པ་བྱུང་ན་འབྱོངས་
པའི་རྟགས་སོ༔ དེ་ལྟར་མ་བྱུང་གི་བར་དུ་བསྐྱར་རོ༔ ཨཱི༔ དེ་ནས་སེམས་ཀྱི་
གནས་ས་ལ་བརྟགས་པས་འབྱོངས་པའི་རྟགས་ནི༔ སེམས་འདི་གང་དུའང་
-97-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
གནས་ས་མེད་པར་ཤེས་བྱུང་ན་འབྱོངས་པའི་རྟགས་སོ༔ དེ་ལྟར་མ་བྱུང་གི་
བར་དུ་བསྐྱར་རོ༔ ཨཱི༔ དེ་ནས་སེམས་ཀྱི་འགྲོ་ས་ལ་བརྟགས་པས་སེམས་འདི་
ལ་འགྲོ་ས་དང་བྲལ་བ་ཞིག་བྱུང་ན་འབྱོངས་པའི་རྟགས་སོ༔ དེ་ལྟར་མ་བྱུང་གི་
བར་དུ་བསྐྱར་རོ༔ སྤྱི༔ དེ་ནས་ནང་གི་ལུས་ངག་ཡིད་གསུམ་འཁོར་འདས་རུ་
ཤན་ཕྱེད་པའི་རྟགས་ནི༔ ལུས་ངག་ཡིད་གསུམ་ལ་ཐ་མལ་གྱི་ཞེན་པ་འགགས་
ན་རུ་ཤན་ཕྱེད་པའི་རྟགས་སོ༔ དེ་ལྟར་མ་བྱུང་གི་བར་དུ་བསྐྱར་རོ༔ སྤྱི༔ དེ་
ནས་ལུས་ངག་ཡིད་གསུམ་རྣལ་དུ་ཕེབས་པའི་རྟགས་ནི༔ ལུས་རྣལ་དུ་ཕེབས་
པའི་རྟགས་སུ་མི་འགུལ་བར་སྡོད་པ་དང་༔ ངག་རྣལ་དུ་ཕེབས་པའི་རྟགས་སྨྲ་
མི་འདོད་པ་དང་༔ ཡིད་རྣལ་དུ་ཕེབས་པས་འཇིག་རྟེན་གྱི་བྱ་བ་ལ་ཡིད་མི་
འཇུག་པ་འབྱུང་ངོ་༔ དེ་ལྟར་མ་བྱུང་བར་དུ་བསྐྱར་རོ༔ སྤྱི དེ་ནས་ལུས་ངག་
ཡིད་གསུམ་སོར་ཆུད་པའི་རྟགས་ནི༔ ལུས་ངག་ཡིད་གསུམ་དགེ་སྦྱོར་ལས་
འབྲལ་མི་ཕོད་པ་འབྱུང་ངོ་༔ དེ་ལྟར་མ་བྱུང་གི་བར་དུ་བསྐྱར་རོ༔ སྤྱི༔ དེ་ནས་
ལུས་ངག་ཡིད་གསུམ་གྱི་བྱ་བ་ཐེངས་པའི་རྟགས་ནི༔ ལུས་ངག་ཡིད་གསུམ་བྱ་
བ་གང་ལ་ཡང་འཇུག་སྙིང་མི་འདོད་པ་འབྱུང་ངོ་༔ དེ་ལྟར་མ་བྱུང་བར་དུ་
བསྐྱར་ རོ༔ སྤྱི དེ་ནས་ལུས་ངག་ཡིད་གསུམ་གྱི་གནད་གཟིར་བ་འབྱོངས་
པའི་རྟགས་ནི༔ ལུས་ཀྱི་བཞུགས་སྟངས་ལ་མི་བདེ་བ་མེད་པ་དང་༔ ངག་
ལྐུགས་པ་ལྟར་འགྲོ་བ་དང་༔ སེམས་གཏད་པའི་འབེན་ལ་རྟག་ཏུ་གནས་པ་
བྱུང་ན་འབྱོངས་པའི་རྟགས་སོ༔ དེ་ལྟར་མ་བྱུང་གི་བར་དུ་བསྐྱར་རོ༔ སྤྱི༔ དེ་
ནས་གནད་རྣམ་པ་བཞི་འབྱོངས་པའི་རྟགས་ནི༔ དང་པོ་སྒོའི་གནད་འབྱོངས་
པའི་རྟགས་སུ་ནི་མིག་ཡུལ་ལ་ཇི་ཙམ་གཏད་ཀྱང་ཚུགས་སོ༔ ཡུལ་གྱི་གནད་
-98-



རྟགས་ཡིག་དང་ཚད་ཀྱི་ཡི་གེ
འབྱོངས་པའི་རྟགས་སུ་ཡུལ་ལ་གཏད་པ་ཙམ་གྱིས་ཡེ་ཤེས་འཆར་རོ༔ རླུང་གི་
གནད་འབྱོངས་པའི་རྟགས་སུ་དབྱིངས་རིག་གཡོ་འགུལ་མེད་པར་སྡོད་པའོ༔
རིག་པའི་གནད་འབྱོངས་པའི་རྟགས་ནི༔ ལུ་གུ་རྒྱུད་འགུལ་འཕྲིག་མེད་པར་
སྡོད་པའོ༔ དེ་མ་བྱུང་བར་དུ་བསྐྱར་རོ༔ སྤྱི དེ་མན་ཆད་ཀྱི་སྣང་བ་བཞིའི་
རྟགས་ནི༔ ཁྲིད་ཀྱི་ཏི་ཀ་ན་གསལ་ལོ༔ ཉམས་སུ་ལོན་པའི་རྟགས་ཡིག་ཟུར་
ཙམ་བཀོད་པ་རྫོགས་སོ༔ ཡེ་ཤེས་མཚོ་རྒྱལ་ཐུགས་ལ་ཆོངས༔ ལས་འཕྲོ་ཅན་
དང་འཕྲད་པར་ཤོག༔ རྒྱ་རྒྱ་རྒྱ༔ སྤྱི་
༄༅། །རིགས་ཀྱི་ཌཱཀྐི་ལྔ་ལ་ཕྱག་འཚལ་ལོ༔ སྙིང་ཐིག་གསང་བ་བླ་མེད་
ལས༔ ཉམས་སུ་ལེན་པའི་གང་ཟག་གི ཚད་ཀྱི་ཡི་གེ་ཅུང་ཟད་བྲི༔ ལས་ཅན་
ཅིག་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ དེ་ལ་དང་པོ་ལུས་ངག་ཡིད་
གསུམ་འཁོར་འདས་རུ་ཤན་ཕྱེད་པའི་རྟགས་ནི༔ དེའི་རྟགས་རྣམས་རྫོགས་
ནས་ཕྱི་མར་འདི་དང་འཕྲད་ནས་སངས་རྒྱ་བ་ལ་ཐེ་ཚོམ་མེད་དོ༔ སྤྱི ལུས་
ངག་ཡིད་གསུམ་གནད་དུ་གཅུན་པའི་ཚད་ནི༔ འདི་ཡི་རྟགས་རྫོགས་ནས་རང་
བཞིན་སྤྲུལ་སྐུའི་ཞིང་ཁམས་སུ་དབུགས་ཕྱུང་ནས་ལོ་ལྔ་བརྒྱ་ན་བར་དོ་མེད་
པར་ སངས་ རྒྱ་བ་ཡིན་ནོ༔ སྤྱི༔ ཉམས་གོང་འཕེལ་ གྱི་ཚད་ནི༔ དེའི་རྟགས་
རྫོགས་ནས་བར་དོ་དང་པོ་ལ་སངས་རྒྱ་བ་ཡིན་ནོ༔ ༔ དེ་ནས་རིག་པ་ཚད་
ཕེབས་ ཀྱི་ སྣང་བའི་རྟགས་ནི༔ དེའི་རྟགས་རྫོགས་ནས་བར་དོ་མེད་པར་
སངས་རྒྱའོ༔ སྤྱི དེ་ནས་ཆོས་ཉིད་ཟད་པའི་ཚད་ནི༔ དེའི་རྟགས་རྫོགས་ནས་
ཕུང་པོ་ལྷག་མེད་དུ་སངས་རྒྱ་བ་ཡིན་ནོ༔ ཕྱིའི་ཚད་གདིང་བཞིའི་རྣལ་འབྱོར་
རོ༔ སྤྱི དེ་ནས་ཕྱིའི་རྟགས་རྣམས་བཤད་དེ༔ འོད་ཚད་ལ་ཕེབས་པའི་རྟགས་
-99-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སུ་འདས་པའི་དུས་སུ་འོད་འབྱུང་༔ ཐིག་ལེ་ཚད་ལ་ཕེབས་པའི་རྟགས་སུ
འདས་པའི་དུས་སུ་སྐུ་གདུང་རིང་བསྲེལ་འབྱུང་ངོ་༔ རླུང་ཚད་ལ་ཕེབས་པའི་
རྟགས་སུ་འདས་པའི་དུས་སུ་སྒྲ་འབྱུང་ངོ་༔ དབྱིངས་ཚད་ལ་ཕེབས་པའི་རྟགས་
སུ་འདས་པའི་དུས་སུ་ས་གཡོ་བ་འབྱུང་ངོ་༔ ཞིང་ཁམས་ཚད་ལ་ཕེབས་པའི་
རྟགས་སུ་འདས་པའི་དུས་སུ་འཇའ་ཚོན་འབྱུང་ངོ་༔ སྐུ་ཚད་ལ་ཕེབས་པའི་
རྟགས་སུ་སྐུ་འབྱུང་བ་ཡིན་ནོ༔ དེ་རྣམས་ཕྱིའི་རྟགས་སོ༔ ཉམས་སུ་ལེན་པ་
རྣམས་ཀྱི་ཆེད་དུ་ཚད་ཀྱི་ཡི་གེ་ཟུར་ཙམ་བཀོད་པ་འདི་གང་ཟག་ལས་ཅན་ཅིག་
དང་འཕྲད་པར་ཤོག༔ ས་མ་ཡ༔ སྤྱི༔ རྫོགས་སོ༔ ༔
-100 -



༄༅། །ཌཀྐི་དྲིལ་སྒྲུབ་གསང་བ་སྙིང་གི་དུམ་བུ་
བཞུགས་པ་ལགས་སོ༔
ཐཐnབས༔ རིགས་ཀྱི་མཁའ་འགྲོ་ལྔ་ལ་ཕྱག་འཚལ་ལོ༔ རྣལ་འབྱོར་
པ་འཁོར་བ་བློས་བཏང་པཿ རི་ཁྲོད་དགོན་པ་འགྲིམ་ནུས་པ་ཞིག་གིསཿ ཡང་
གསང་ཊཱཀྐི་སྙིང་ཐིག་བསྒོམ་ཞིང་༔ ཌཱཀྐི་ལུས་དང་གྲིབ་མ་བཞིན་དུ་འགྲོགས་
པར་འདོད་པས༔ ཌཱཀྐི་ཐོད་རྒལ་གནད་འབེབས་སུ་བསྒྲུབ་པར་བྱ་སྟེ༔ དེ་ལ་
གསུམ་རྣལ་འབྱོར་བཞི་ལྡན་གྱི་སྒོ་ནས་ཉམས་སུ་བླང་ངོ་༔ དེ་ལ་དང་པོ་ལྷའི་
རྣལ་འབྱོར་དང་གཅིག༔ སྔགས་ཀྱི་རྣལ་འབྱོར་དང་གཉིས༔ རྫོགས་རིམ་གྱི་
རྣལ་འབྱོར་དང་གསུམ༔ ལས་མཐའི་རྣལ་འབྱོར་དང་བཞིའོ༔ རྒྱ་རྒྱ་རྒྱ༔ དེ་ལ་
དང་པོ་ལྷའི་རྣལ་འབྱོར་བསྒོམ་པ་ནི༔ ཏིང་ངེ་འཛིན་རྣམ་པ་གསུམ་གྱིས་ལས་
ལ་སྦྱར་རོ༔ དེ་ཡང་རྒྱུའི་ཏིང་ངེ་འཛིན་ལ་བརྟེན་ནས་བསྐྱེད་པ་རྐྱེན་གྱི་སྔགས་
ཀྱིས་སྐུ་གསལ་གདབ་པ་ནི༔ ངག་ཏུ༔ ཨོཾ་ཨཱཿཧཱུྃ་ཧཱིཔདྨ་ཧ་རི་ནི་ས༔ ར་ཙ་ཧྲི་ཡ༔
ཞེས་བརྗོད་པསཿ བདག་རྡོ་རྗེ་ཕག་མོར་བསྒོམ་སྟེ༔ སྐུ་མདོག་དམར་པོ་ཞལ་
གཅིག་ཕྱག་གཉིས་མ་ཁྲོ་ཞལ་སྤྱན་གསུམ་ལ་སོགས་པ་གཞུང་དང་མཐུན༔ དེ་
ལྟར་གཙོ་མོ་བསྐྱེད་ནས་དེ་ལ་བསྐོར་བའི་འཁོར་བསྐྱེད་པ་ནི༔ ཤར་དུ་རྡོ་རྗེ་
ཊཀྐི་དཀརཿ ལྷོར་རིན་ཆེན་ཌཱཀྐི་སེར༔ ནུབ་ཏུ་པདྨ་ཊཱཀྐི་དམར༔ བྱང་དུ་ལས་
ཀྱི་ཌཱཀྐི་ལྗང་༔ བཞི་པོ་དེས་བསྐོར་བ་གཡས་བསྐོར་དུ་སྒོ་རོ་རོ་བསྐོར་བར་
བསམས་ལ༔ སྔགས་ཡིག་འབྲུ་བཅུ་པོ་འདི་དྲག་ཏུ་བཟླས་སོ༔ ཧཱིམ་ཧ་རི་ནི་
- 101-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ས་ ར་ ཙ་ ཧྲི་ ཡ་གཙོ་མོ་ཆོས་ཉིད་ཀྱི་ངང་དུ་འགྱུར་མེད་དུ་བསྒོམ་མོ་འཁོར་རྣམས་གླུ་དང་གར་དང་སྐོར་བ་
དང་འཁྲབ་པ་དང་དགོད་པ་དང་ལྡེག་པ་དང་རྣམ་འགྱུར་སྣ་ཚོགས་སུ་བསྒོམ་མོ༔ ཞེས་ དྲག་ ཏུ་ ཞག་
བདུན་བཟླས་སོ༔ དེ་ལྟར་ཞག་བདུན་བསྒྲུབས་པ་ཡིས༔ རྟགས་ནི་འདུ་བ་
རྣམ་གསུམ་འབྱུང་༔ ཁྲོམ་འདུ་མི་འདུ་བུད་མེད་འདུ༔ ནོར་དང་ཌཱཀྐི་ཆོས་སྐྱོང་
འདུ༔ སྔགས་བཙུན་ སྐྱེ་བོ་རྒྱལ་འབངས་ འདུ འབར་ བ་ གསུམ་ འབྱུང་ སྟེ༔
བདག་གི་ཤེས་པ་འགྱུར་བ་དང་༔ འཕར་བ་དང་༔ ལྡེག་པ་དང་༔ འཁྲབ་པ་
དང་༔ སེམས་བདེ་བར་ཤར་ནས་འཁྲབ་སྙིང་འདོད་པ་རྣམས་འབྱུང་ངོ་༔ དེ་
ནས་ཏིང་ངེ་འཛིན་གྱི་ཐུན་འཇོག་ཙ་ན་འཁོར་འཕྲོ་བཅད་པས་ཉམས་བདེ་ལམ་
འགྲོའོ༔ དེ་ནས་གཏོར་མ་གཏང་བ་ནི་དབུས་སུ་ཆེ་བ་གཅིག་ལ་མཐའ་མ་
འདབ་ མ་ བཞིས་ བསྐོར་ བ་ ལ་ ཤ་ ལཿ བདུད་ རྩི་ ལཿ མརཿ ནསཿ ཁུར་ བ༔
ཆང་༔ སྒོག་པ་ལ་སོགས་པ་ཅི་འབྱོར་བྲན་ནོ༔ སྟོང་གསུམ་གང་བར་སྤྲུལ་ནས་
དབུལ་བ་ནི༔ ཨོཾ་ཨཱཧཱུཾ་པདྨ་གུ་རུ་ཁཱ་ཧི་ཁཱ་ཧི༔ བུདྡྷ་ཌཱཀྐི་ནི་ཁཱ་ཧི་ཁཱ་ཧི༔ བཛྲ་
ཊཱཀྐི་ནི་ཁཱ་ཧི་ཁཱ་ཧི༔ རཏྭཱ་ཌཱཀྐི་ནི་ཁཱ་ཧི་ཁཱ་ཧི༔ པདྨ་ཊཱཀྐི་ནི་ཁཱ་ཧི་ཁཱ་ཧི༔ ཀརྨ་
ཊཱཀྐི་ནི་ཁཱ་ཧི་ཁཱ་ཧི༔ བྷི་ཤྭ་ཌཱཀྐི་ནི་ཁཱ་ཧི་བྷ་ཧི༔ ལོ་ཀ་ཌཱཀྐི་ནི་ཁཱ་ཧི་ཁཱ་ཧི༔ ལས་
མཁན་ཌཱཀྐི་ནི་ཨི་དཾ་བྷ་ལིཾ་ཏ་ཁ་ཁ་ཁཱ་ཧི་ཁཱ་ཧི༔ ཞེས་འབུལ་ལོ༔ དེ་ནས་གྱེར་
སྒོམ་དུ་བྱ་བའི་ཕྱིར་དབྱངས་དང་བཅས་པས་ཐོད་རྔ་དཀྲོལ་ཞིང་འདི་སྐད་དུ
ཧཱུྃ་མ་སྐྱེས་རྣམ་དག་ཆོས་ཀྱི་དབྱིངས་ཉིད་ནས༔ ཞེས་པ་སོགས་ཀྱིས་བསྟོད་
ཅིང་འདོད་པའི་དོན་ལ་གསོལ་བ་གདབ་བོ༔ བསྐུལ་བྱ་ཞིང་ཉམས་སྐྱོང་ངོ་༔
ཡི་གེ་བརྒྱ་པས་ལྷག་ཆད་ཁ་བསྐང་ངོ་༔ དེ་ལྟར་བསྒྲུབས་ན་རབ་ཞག་བདུན༔
འབྲིང་ཉེར་གཅིག་ཐ་མས་ཀྱང་ཟླ་བ་གཅིག་གིས་འགྲུབ་ངེས་སོ༔ རྒྱ་རྒྱ་རྒྱ༔
- 102 -



ཊཱཀྐི་དྲིལ་སྒྲུབ་གསང་བ་སྙིང་གི་དུམ་བུ།
སྤྱི༔ ཨོ་རྒྱན་པདྨ་བདག་ཉིད་ལ༔ འདི་ལས་ཟབ་པའི་ཆོས་མེད་པས༔ འདི་
དང་སྙིང་ཐིག་སྦྲེལ་བ་ན༔ རིན་ཆེན་གསེར་གྱི་མཎྜལ་ལ༔ གཡུ་ཡི་རྒྱན་གྱིས་
བཀོད་དང་འདྲ༔ བདག་གཞན་དོན་གཉིས་འགྲུབ་པ་སྟེ༔ འགྲོ་དོན་དཔག་ཏུ་
མེད་པ་འབྱུང་༔ ལྡང་ལྷས་བཀའ་ཡི་བྱ་ར་གྱིསཿ ལན་ཅིག་དུས་ཀྱི་ཐ་མ་ལ༔
ཐུགས་ཀྱི་སྲས་དང་འཕྲད་པར་ཤོག༔ གཅིག་ལས་སྤེལ་ན་སྙིང་ཁྲག་ཐང་ལ་
ཕོས་ཤིག་གཏེར་སྲུང་རྣམས༔ རྒྱ་རྒྱ་རྒྱ༔
༄༅། །ལོ་རྒྱུས་བཞུགས་སོ༔
ཨོ་ རྒྱན་ པདྨ་བདག་ ཉིད་ལཿ པདྨ་འོད་ཀྱི་གུར་ ཁང་དུ༔ སངས་རྒྱས་
རིགས་ཀྱི་ཌཱཀྐི་མསཿ མཁའ་འགྲོའི་སྒྲུབ་ཐབས་བརྒྱ་རྩ་བརྒྱད༔ བསྟན་ནས་
འདི་ཉིད་མ་བསྟན་པརཿ སྒོམ་སྒྲུབ་མཛོད་ཅིག་སྤྲུལ་པའི་སྐུ༔ ཟེར་ནས་མེད་
པར་སོང་བ་དང་༔ ཨོ་རྒྱན་པདྨ་བདག་གིས་སུ༔ བོད་ཡུལ་དབུས་སུ་ཁྱེར་ནས་
བྱོན༔ དེ་ནས་གཙང་གཡའ་རི་གོང་དུ་སྒྲུབ་པ་མཛད་པའི་དུས་སུ་ནུབ་གཅིག་
ཊཱཀྐི་མ་དངོས་སུ་བྱོན་ནས༔ ཨོ་རྒྱན་ཁྱོད་ཀྱིས་ངའི་ཆོས་ཟབ་ཟོང་དུ་མ་བཏང་
ཞིག ཟེར་ནས་མི་སྣང་བར་སོང་བ་ཏིང་ངེ་འཛིན་ལ་མཉམ་པར་བཞག་ནས་
བལྟས་པས་ཐུགས་སྲོག་འདི་ཞུ་བ་བརྗེད་འདུག་པ་མཐོང་ནས༔ བདུད་རྩི་ཨ་
ཚྭ་ཏ་ཁལ་གཅིག་ཕྱག་རྟེན་དུ་ཕུལ་ནས་གསོལ་བ་བཏབ་སྟེ་འདི་ཞུས་པས
འཁོར་གྱི་ཊཱཀྐི་རྣམས་མ་མཉེས་པར་སྤྱན་ཆབ་བཀུའོ༔ རྒྱ་རྒྱ་རྒྱ༔
- 103 -



མེས་པོའི་ཤུལ་བཞག་ལས།
ཀློང་ཆེན་རབ་འབྱམས་ཀྱི་གསུང་འབུམ། ༼༦༽
༈ རྫས་བཞུགས་སོ༔
ཨོ་རྒྱན་ལ་ན་མོ༔ ཌཱཀྐི་ཐོད་རྒལ་དུ་བསྒྲུབ་པ་ལསཿ སྦས་དང་གབ་མེད་
གྱིབ་མེད་པའི༔ གནད་སྒྲུབ་མན་ངག་དམ་པ་འདི༔ སངས་རྒྱས་ཌཱཀྐི་ཉིད་ཀྱིས་
སཿ བཀའ་རྒྱ་མནའ་དང་ བཅས་ནས་ བྱིན༔ གནད་ སྒྲུབ་ འཕྲུལ་ གྱི་དུམ་བུ་
ལསཿ མཁའ་འགྲོའི་རྫ་ས་གནད་འདི་ལས་མེདཿ བུད་མེད་བཞི་བཅུ་མན་ཆད་
ནསཿ བཅུ་གཉིས་ཡན་ཆད་གྲིར་ཤིའི་སྙིང་༔ དེ་ཡང་མཚན་ལྡན་མཆོག་ཏུ་
བཤད༔ བྱེ་བ་དང་ཡུགས་ས་མོ་ནད་ བུ་ གཅོང་ ཅན་མཛེ་བྱུང་བ་ མི་རུང་ངོ་༔ སྐྱེས་ པ་
དག་ཀྱང་དེ་དང་འདྲ༔ སྐྱེས་དར་གྲི་རུ་ཤི་བའི་སྙིང་༔ ཕོ་མོ་མ་འཕྲད་པའི་བྱང་
སེམས་དཀར་དམར་གཉིས་ཏེ་བཞིའོ༔ སིན་དྷུ་ར་དང་གཅིག གྷི་ཝཾ་དང་གཉིས༔
ཨ་ མྲྀ་ཏ་ ཨེན་ཅིག་དང་གསུམ༔ མཐིང་གི་ཤོག་གུ་ལ་ གསེར་ དང་ མཚལ་
བསྲེས་པས་སྲོག་སྙིང་བྲིས་པ་དང་བཞི༔ མེ་ལོང་མཐོ་སྒོར་མ་དང་གཅིག
ཐོད་པ་ལྟག་སྤྲོད་དང་གཉིས༔ དྲིལ་བུ་དང་གསུམ༔ ཐོད་པ་དུམ་བུ་གཅིག་པ་
དང་བཞི༔ རྡོ་རྗེ་ཕག་མོའི་སྐུ་ཙ་ཀ་ལི་དང་ལྔའོ༔ དེ་རྣམས་བསག་གོ༔ གནད་
སྒྲུབ་འཕྲུལ་གྱི་དུམ་བུ་ལསཿ བསྒྲུབ་མི་དགོས་ཏེ་བསགས་པས་འགྲུབ༔ རྒྱ་རྒྱ་
རྒྱ འདི་ རྫས་ བསགས་ པས་ འགྲུབ་ པ་ ཡིན༔ སོག་ པ་ དང་ འགྲུབ་ པ་ དུས་
མཉམ་ དུ་ འབྱུང་ ༔ མཛོད་ ཀྱི་མཐིལ་ ཡིན་ རྫས་ ཀྱི་ སྒྲུབ་ པ་ འདི༔
བསམ་པས་འགྲུབ་པས་ཁྱད་པར་འཕགས་སོ༔ སྤྱི ཌཀྐི་སྒྲུབ་ པ་ཐོད་རྒལ་སྒྲུབ་
པ་ལཿ སྒྲུབ་པའི་བཅའ་ཐབས་བསྟན་པར་བྱ༔ འདི་ནི་ཌཱཀྐིའི་སྲོག་སྙིང་འཆང་བར་
- 104 -



ཊཱཀྐི་དྲིལ་སྒྲུབ་གསང་བ་སྙིང་གི་དུམ་བུ།
བཅང་བའི་གནད་ཡིག་ཡིན༔ གཞན་ལ་སྤེལ་ན་སྲོག་ལ་ཡོང་༔ གནད་ཀྱི་ཡི་གེ་
འདི་ལྟར་བཅའ༔ དང་པོ་རྣལ་འབྱོར་གདིང་དང་ལྡན་པས་བདག་ཉིད་ཀྱིས༔ དབེན་
པའི་གནས་ སམ་མཁའ་འགྲོ་མ་འདུ་བའི་ས་དུར་ཁྲོད་དུ༔ རྫས་དང་ཡོ་བྱད་ཀུན་ཁྱེར་
ནས༔ མཎྜལ་ ཟླ་ གམ་དབང་དང་འདྲ་དམར་ པོ་ བྱུག༔ ཕྱོགས་ ཀྱི་ ཞི་རྒྱས་ཁ་ དོག་
གཞན་དང་མཐུན༔ དེ་སྟེང་མཉྫིའི་སྟེང་དུ་ནི༔ ཐོད་པ་དུམ་བུ་གཅིག་པ་བཞག༔
དེ་ ཡི་ ནང་ དུ་ སྲོག་ སྙིང་ཡི་ གེ་ གནད༔ འཁོར་ ལོ་ རྫས་ དང༌ ཙིཏྟ་དང་བཅས་
པ་བཞུགསཿ བསྐྱེད་ རིམ་ འཁོར་ལོ་བསྐོར་བ་ གཞུང་ ལྟར་ཤེསཿ སྲོག་སྙིང་
གནད་ནས་སྒྲུབ་དུས་ཐུན་བཞི་བཅག་ན་སྨྱོ་འབོགས་འོང་གཟིར་ བ་ དྲག་ པོར་ བཤད༔ གོང་
མའི་ཧྲི་མ་ལ་སོགས་ཡི་གེ་བཅུ་པ་ལ༔ རྩ་དྲུག་པ་འདི་བཏགས་ཞག་བདུན་བཟླས་པས་
འགྲུབ༔ ཧཱུྃ་ཧཱུྃ་ཧཱུྃ༔ ཧ་ རི་ནི་ས༔ ཕཊ་ ཕཊ་ ཕཊ༔ ར་ཙ་ཧཱི་ ཡ༔ ཧཱུྃ་ཧཱུྃ་ཧཱུྃ༔ སརྦ་
སིདྡྷི་ཧྲིང་ཧྲིང་ཧྲིང་༔ ཛ་ཛ་ཛ༔ ཞེས་བཟླས་སོ༔ དེ་ལྟར་གསང་སྔགས་སོ་དྲུག་
པ༔ ཞག་བདུན་བཟླས་པས་རྟགས་རྣམས་རྫོགསཿ འདི་ལ་བསྙེན་པ་མ་ཐེམ་
པརཿ ལས་ཚོགས་སྤྱད་ཀྱང་རང་ལ་ལྡོག་པས་དོན་མེད་དེ༔ ནུས་མེད་འདྲེ་རྡུང་བྱེད་
དང་འདྲ༔ ཐེམ་ནས་ ལས་ཚོགས་ སྤྱོད་ པས་གསུམ་པ་དང་བརྒྱ་རྩ་ལ་ཆོག ཐུན་བཞི་
བཅག་ན་དམ་ཚིག་ཉམསཿ མཁའ་འགྲོ་གནད་ཀྱི་སྒྲུབ་ཐབས་སྲོག་སྒྲུབ་འདི་ཡིན་
ནོ༔ འདི་མིན་གཏེར་དུ་སྦས་པ་མེད༔ རྒྱ་རྒྱ་རྒྱ༔ གནད་འབེབས་བླ་རྡོ༔
༄༅། །ཨོ་རྒྱན་བདག་ གི་ ཐུགས་ ཕྱུང་ བ གནད་ འབེབས་ སྲོག་ སྙིང་
བཅང་ཐབས་ནི༔ དང་པོ་གཙོ་མོའི་སྐུ་བྲིས་ལ༔ དེ་ཡི་ལྟོ་བར་འཁོར་ལོ་སིནྡྷ་བྱང་
སེམས་དཀར་དམར་མཚལ་གྷི་ཝཾ་ཙནྡན་དཀར་དམར་གཉིས་བུད་མེད་མཚན་ལྡན་མ་རུས་པ་མི་གཅིག་པ་
བཞིའི་གདོང་གི་དྲེག་པ་དེ་ཚོ་འཁོར་ལོ་བྲི་བའི་རྫས་སོ་བསྐོརཿ རྩིབས་ བཞི་ རྩེ་ མོ་ ནང་ དུ་
- 105 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བསྟན༔ དེ་ལ་ མོ་ཡིག་ བཞི་པོ་མགོ་ནང་དུ་བསྟན་ལ་བྲི༔ སྲོག་སྙིང་གནད་ཀྱི་ཡི་གེ་སོ་དྲུག་
ལྟེ་བར་ བྲི༔ རྩིབས་མཆན་ལྷ་འདྲེ་མི་གསུམ་དབང་དུ་ སྡུས་ཤིག་ བྲི༔ མུ་ཁྱུད་རྟེན་
འབྲེལ་ བྲི་ བར་ བྱ༔ ཟུར་གསུམ་དག་ལ་གསེར་ ལས་བྲིས་ པའི་ སྙིང་ པོ་ དག༔ གཙོ་
མོའི་སྙིང་ཁར་མགོ་ཐུར་དུ་བསྟན་རྒྱབ་ནས་དགབ མགོ་མཇུག་མ་ལོག་དྲིལ་བྱས་
ལ༔ དར་ཟབ་སྣ་ལྔ་དག་གིས་གྲིལ༔ ཟངས་ཀྱི་ག་འུའི་ནང་དུ་གཞུག༔ དེ་ནི་
ཞིང་ཆེན་ལྤགས་ཀྱིས་གཏུམས དེ་ནི་དར་ཟབ་དག་གིས་གྲིལཿ གཡས་པའི་
མཆན་འོག་དག་ཏུ་བཅང་༔ མཁའ་འགྲོ་ལུས་དང་གྲིབ་མ་འདྲ༔ གཞན་ལ་
སྤེལ་ན་རང་སྲོག་འཆད༔ མ་སྤེལ་སྙིང་གི་དཀྱིལ་དུ་ཆོངས༔ དྲིལ་སྒྲུབ་སྙིང་གི་
དུམ་བུ་འདི༔ འདི་མིན་གཏེར་དུ་སྦས་པ་མེད༔ རྒྱ་རྒྱ་རྒྱ༔ ལས་ཚོགས་གསུམ་
གྱི་དང་པོ༔ ཨོ་རྒྱན་ཉིད་ལ་ན་མོ༔ གནད་སྒྲུབ་འཕྲུལ་གྱི་མན་ངག་གི་བཅུད་ཡིན་དུམ་
བུ་ལསཿ རེ་མ་ཏི་ཐུགས་ཀྱི་སྒྲུབ་པ་ཡིན༔ ཨོ་རྒྱན་པདྨ་བདག་གིས་ སཿ མ་
ནིང་མཚོ་ཡི་འགྲམ་དུ་ནི༔ ཞག་བདུན་གཅོད་ཀྱི་དམིགས་པ་བསྐོར༔ བུད་མེད་
དམར་ནག་གཅིག་གིས་ནི༔ ནད་ཀྱི་རྐྱལ་པ་ཐོགས་ནས་སུ༔ ཨོ་རྒྱན་བདག་ལ་
འཐོར་དུ་བྱུང་༔ ཨོ་རྒྱན་བདག་གིས་ས་མ་ཏི་ཡིས་ཟིལ་གྱིས་མནན༔ སྐད་ཅིག་
མི་ སྡུག་ གཟུགས་ ཞི་ནས༔ ན་ཆུང་ལྷའི་བུ་མོ་མཛེས་ མ་ སྟོང་ དུ་ སྤྲུལ༔ ཨོ་ རྒྱན་
བདག་ལ་སྲོག་སྙིང་ཕུལཿ ཨེ་མ་མ་ཏྲི་ཛ༔ མ་མ་རག་མོ་རཾ་མ་ག་མ་ཛ༔ རག་
མོ་སིང་ཧ་ཛ༔ རག་མོ་རུ་རུ་ཛ མ་མ་དཾ་དུ་ཛ༔ མ་མོ་མ་མོ༔ ས་མ་ཡ་ཏྲིག་ཀྲིག་
ཅད་རྦད་ཛ༔ ཞེས་ཕུལ་ནསཿ ཨོ་རྒྱན་གྱི་བཀའ་ཅི་བསྒོ་ཉན་པར་དམ་བཅས་
སོ༔ དེ་ནས་ཨོ་རྒྱན་གྱིས་ཞུས་པ༔ ཁྱོད་ཀྱི་མིང་དང་༔ རིགས་དང་༔ དྲག་རྩལ་
རྣམས་ཤོད་ཅིག ཅེས་བརྗོད་པས་ཁོང་ན་རེ ངེད་ལས་ཀྱི་རིགས་ཀྱི་གནོད་
- 106 -



ཌཀྐི་དྲིལ་སྒྲུབ་གསང་བ་སྙིང་གི་དུམ་བུ།
དྲག་རྩལ་ཅན་སྦྱིན་མོ་ཡིན༔ མིང་གནོད་སྦྱིན་མོ་ཉི་མའི་འོད་ཟེར་ཞེས་ཀྱང་ཟེར༔
མ་མོ་ཉི་མ་རླུང་གི་གཤོག་པ་ཅན་ཡང་ཟེརཿ ལས་མཁན་དབང་མོ་ཆེ་ཞེས་
ཀྱང་ཟེར་རོ༔ དྲག་རྩལ་ནི་སྐད་ཅིག་མ་ལ་གླིང་བཞི་བསྐོར་ནུསཿ སྐད་ཅིག་ལ་
སྲིད་གསུམ་དབང་དུ་སྡུད་ནུས་པ་ཡིན་ཟེར་རོ༔ དེ་ནས་ཨོ་རྒྱན་གྱིས་བདུད་རྩི་
མཆོད་ནས་ཞུས་པ༔ སྙིགས་མའི་དུས་སུ་རང་མ་སྨིན་པར་གཞན་ལ་དབང་
བསྐུར༔ འགྲོ་ བ་ མ་ ཐུལ་ པར་དད་གུས་མ་སྐྱེས་པའི་ཆོས་ ཟབ་ ལྟོ་ རུ་ནོར་འདོད་བྱེད་ཅིང་
འཚོང་བའི་དུས་སུ་འབྱུང་༔ དེ་དུས་ཨོ་རྒྱན་ངའི་ཆོས་ཟབ་འདེབས་པ་ལ༔
མོས་གུས་ཀྱི་སྔོན་དུ་དགོས་པས༔ འགྲོ་བ་དབང་དུ་སྡུད་པའི་ཐབས་ཤིག་སྟོན་
ཅིག་གསུངས་པ་དང་༔ ཁོང་ན་རེ་ངེད་ཀྱིས་བསྟན་ཀྱང་དམ་ཚིག་ཐུབ་པར་
དཀའ༔ བོད་ཀྱི་མི་ལ་སྙིང་རུས་མེད་ཟེར་རོ༔ དམ་ཚིག་དཀའ་བ་ཅི་དང་ཅི་
བསྲུང་དགོས་ཞུས་པས༔ ཁོང་ན་རེ ངེད་གནོད་སྦྱིན་མོ་ཡིན་པས་དམ་ཚིག་
མ་ཐུབ་ན་ལོག་ལྟ་ཆེ་བས་སྲོག་ལ་འོང་༔ དམ་ཚིག་ཐུབ་ན་རྫུ་འཕྲུལ་སྤྲུལ་པའི་
སྐུ་བས་ཆེའོ༔ ངེད་ལ་སྒྲུབ་པ་བྱས་ནས་སུ༔ རྒྱུན་གྱི་གཏོར་མ་མ་ཆག་དགོས
མཛེ་ ཡུགས་ཤན་ པ་ མི་ ཐོང་ དང༌ ༔ བྱེ་ བ་ ལ་ སོགས་ གྲིབ་ཅན་རྣམས་ལ་
འཛེམ་གནོད་སྦྱིན་མོ་སྒྲུབ་པའི་དུས་སུ་དེ་རྣམས་ལ་མ་འཛེམ་ན་དམ་ཉམ་པས་མི་འགྲུབ་བོ༔ དེ་
ལྟར་དམ་ཚིག་ཐུབ་བམ་གསུང་༔ ཨོ་རྒྱན་བདག་གིས་ཐུགས་དགོངས་ནས༔
སྒྲུབ་ཐབས་སྟོན་ཅིག་དམ་ཚིག་བསྲུང་ངོ་ཞུས་པས༔ དེ་ནས་བསྟན་པ་ཕག་མོ་
ཁོང་རང་གིས༔ ཡང་གསང་གཏེར་གྱི་སྒྲུབ་པ་ཕྱི་ནང་གསང་གསུམ་དྲིལ་ནས་
གསུངས་སོ༔ རྒྱ་རྒྱ་རྒྱ༔ དེ་ནས་བཅའ་ཐབས་འདི་ལྟར་བྱ༔ རོ་རས་ཞིང་ཆེན་
དག་ ལ་ ནི༔ རི་བོང་ཁྲག་ར་ཁྲག་ཁྱི་དམར་པོའི་ཁྲག་རྟ་ཁྲག་ཙན་དན་དམར་པོའི་ཆུ་ཉ་མཁྲིས་དེ་རྣམས་
- 107 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འཁོར་ལོ་བྲི་བའི་རྫས་ཡིན་ནོ་འཁོར་ལོ་རྩིབས་ནི་བཅུ་དྲུག་བྲི༔ ལྟེ་བར་གནོད་སྦྱིན་མོ་
ནག་མོ༔ ཞལ་གཅིག་ཕྱག་བཞི་ཡོད་པ་ཕྱག་གཡས་ན་འཕྲུལ་གྱི་ཞགས་པ་
བསྣམ་པཿ འོག་མ་ན་དབང་སྡུད་ཀྱི་འཁོར་ལོ་བསྣམས་པ༔ གཡོན་ན་གསལ་
བྱེད་ཀྱི་མེ་ལོང་བསྣམས་པ༔ འོག་མ་ན་ལྕགས་ཀྱུ་བསྣམས་པ་བྲི༔ དེའི་ཐ་མ་
གོང་མའི་སྲོག་སྔགས་ཀྱིས་བསྐོརཿ རྩིབས་བཅུ་དྲུག་གི་རྩེ་མོ་ནང་དུ་བསྟན༔ དེ་
ལ་བྲི་བའི་སྔགས་འདིའོ༔ ཡིག་མགོ་ནང་དུ་བསྟན་ལཿ མ་མ་རག་མོ་རག་མོ
སིང་ད་སིང་ད་ རག་མོ་ཐུ་རག་མོ་ཐུ རག་མོ་རྒྱུགས་རག་མོ་རྒྱུགས༔ རུ་ལུ་
རྒྱུགས་རུ་ལུ་རྒྱུགསཿ ཨེ་རུ་ལུ་རྒྱུགསཿ ཨེ་རུ་ལུ་རྒྱུགསཿ ཛ་ཏྲི་ཛ་ཛ་དྲི་ཛ་ཛ༔
ཞེས་རྩིབས་ལ་བྲིའོ༔ དྲག་སྔགས་མཐའ་དག་གིས་བསྐོར༔ དེའི་ཐ་མ་རང་གི་
ཡི་ དམ་ སྔགས་ ཀྱིས་བསྐོར༔ དགུག་གནོད་སྦྱིན་མོ་འདྲེན་བྱས་ནས་མཛོ་མོ་ནག་
མོའི་རྭ་ནང་ གཞུག་མགོ་མཇུག་ཟློག་ལ་ཁ་བལ་ནག་གིས་བཅད་ལ་རང་གི་གདན་
འོག་གྲུ་གསུམ་ནང་དུ་མགོ་གཞུག་བཟློག་གཞུག དེའི་སྟེང་དུ་སེང་ལྡེང་ཕུར་པ་སོར་
བཅུ་གཉིས་པ་གཟུག་གོ༔ དེའི་སྟེང་དུ་གཡམ་པ་ལ་རྡོ་རྗེ་རྒྱ་གྲམ་བྲིས་པས་
དགབ དེའི་སྟེང་དུ་ རང་ ཉལ་བར་ བསྐྱེད་རིམ་གསལ་བས་བྱའོ༔ བསྙེན་སྒྲུབ་ལས་
སྦྱོར་གཅིག་ཏུ་དྲིལ་བའི་སྔགས་ཡང་གསང་བླ་ན་མེད་པ་ཨེ་མ་མ་ཏྲི་ཛ༔ མ་མ་རག་མོ་
རག་མོ་ཛ༔ རག་མོ་སིང་ང་ཛ༔ རག་མོ་རུ་རུ་ཛ༔ རག་མོ་དཾ་དུ་ཛ༔ མ་མོ་མ་མོ༔
ས་མ་ཡ༔ ཏྲིག་ཧྲིག་རྦད་རྦད་ཛ༔ བག་ནིར་ཁུག་བག་རྨིར་ཁུག མ་དུང་མ་དུང་
རྨིར་ཁུག༔ རྨིར་དཀྲུགས་རྙིར་དཀྲུགས༔ ནིར་ཆོག་ནིར་ཆོག༔ གནོད་སྦྱིན་ནག་
མོས་དབང་དུ་སྡུས་དབང་དུ་སྡུས༔ ལྷ་འདྲེ་མི་གསུམ་དབང་དུ་སྡུས་ཤིག༔ ཛ་
ཛ༔ ཧྲིང་ཧྲིང་ལོངས་སྤྱོད་ཐམས་ཅད་དབང་དུ་སྡུས་ཤིག ཅེས་བཟླས་པ་སྔགས་
- 108 -



ཌཀྐི་དྲིལ་སྒྲུབ་གསང་བ་སྙིང་གི་དུམ་བུ།
འདི་བཟླས་པའི་དུས་སུ་ནི་༔ བརྟུལ་ཞུགས་དག་དང་མི་ལྡན་ན རང་སྲོག་ཆད་དེ་ཉེས་པ་ཆེ༔ དེ་ཚེ་ཤིན་ཏུ་
གཙང་བར་བྱའོ༔ དྲག་ཏུ་བྱའོ༔ རྟགས་ནི་རབ་འབྲིང་ཐ་མ་གསུམ རབ་ནི་མངོན་
སུམ་དག་ཏུ་ འབྱུང་ ༔ འབྲིང་ ནི་ རྨི་ ལམ་ དག་ ཏུ་ འབྱུང་ ༔ ཐ་མའང་ཕྱད་རྩོད་
དུ་ཤེས་པ་འགྱུར་ཙམ་འབྱུང་༔ དེ་ལ་རྟགས་རྣམས་མ་བྱུང་ན༔ སྔགས་དཀྲུགས་
རྩ་གསུམ་ཞལ་ཕྱེ་ལཿ ཞག་བདུན་ཐུན་ཐུན་སྔགས་གཞན་ནས་གྱིས་དུས་བཞིར་བྲབ༔
དེ་ ཡིས་ རྟགས་རྣམས་ནུབ་རེ་ལ་བརྒྱ་རྩ་བརྒྱད་མངོན་ གསུམ་ སྟོན༔ དེ་ ལས་ཞག་བདུན་
ལས་མང་ན་རང་སྲོག་འཆད༔ དེ་ནས་ཙཀྲ་སྨན་ཆུས་བཀྲུ༔ དེ་ནས་གནོད་སྦྱིན་
བུད་ མེད་ཕྱག་མཚན་གོང་དང་འདྲའོ་ཀྱི་ གཟུགས་ བསེའི་ སྐྲ་ བཤལ་ ནས་ རྒྱུག་ པའི་
གཟུགས་བྲིས་ལ༔ སྙིང་ཁར་སྲོག་སྔགས་བྲིས་ལ་མདུན་དུ་བཞག༔ དྲག་པོ་ཉུང་
ཀར་ལ་དུག་ཁྲག་སྦོལ་ལ་ཐུན་གྱིས་མོའི་རྒྱབ་ནས་གཟིརཿ དམ་ཚིག་གནད་ཀྱི་བསྐུལ་
ཚིག་བདུན་པ་འདིས་བསྐུལ་ལོ༔ ཀྱི་གནོད་སྦྱིན་ནག་མོ་བསེ་ཡི་རལ་པ་ཅན༔
མུ་མེན་ མཚོ་ ཡི་ འགྲམ་ཤེད་ དུ༔ ཨོ་ རྒྱན་ པདྨ་ འབྱུང་ གནས་ ལ མདོངས་
གསོལ་སྲོག་གི་སྙིང་པོ་ཕུལ༔ ཁས་བླངས་དམ་བཅས་ད་རྒྱུགས་ཤིག༔ གནོད་
སྦྱིན་ཆེན་མོ་ད་རྒྱུགས་ཤིག༔ ལྷ་འདྲེ་མི་གསུམ་དབང་དུ་བསྡུས་ལ་ཤོག༔ ཅེས་
དྲག་ཏུ་བསྐུལ་ རྒྱུན་གཏོར་སྦྱིན་ལ་དྲག་ཏུ་དུས་བཞིར་ལོ༔ དེ་ལྟར་བསྒྲུབས་ན་མ་དང་བུ་མོ་ཕ་
ལ་སོགས་པ་མོས་ལུགས་རྣམ་བཞིའི་སྒོ་ནས་འགྲོ་བ་རྣམས་ཤ་ལ་སྦྱང་བཞིན་ཁྱད་
པར་བུད་མེད་འདུའོ༔ རྒྱ་རྒྱ་རྒྱ༔ དབང་སྡུད་ལས་ཀྱི་འཁོར་ལོ་འདི༔ མཁས་པའི་
ཚིག་ལ་མ་བརྟེན་པརཿ གནོད་སྦྱིན་ཉིད་ཀྱིས་དངོས་སུ་བསྟན༔ འགྲོ་བ་དབང་
དུ་སྡུད་པ་ལཿ འདི་ཉིད་ཡོད་ན་མི་འདུས་མེད༔ དེས་ན་འདི་ཉིད་ཟབ་པར་
བཤད༔ རྒྱ་རྒྱ་རྒྱ༔ གཨཱ[མ ལས་ཚོགས་གཉིས་པ༔ དེ་ལྟར་སྒྲུབ་པ་
- 109 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཐོན་ནས་ནི༔ རྒྱལ་ཁམས་དབང་དུ་སྡུད་འདོད་ན༔ རྟེན་འབྲེལ་འདི་ལྟར་ཤེས་
པར་ བྱ༔ རིགས་ མི་ གཅིག་པའི་མཚན་བརྟགས་པ་གལ་ཆེ་བུད་མེད་ནི༔ རྒྱལ་ རིགས་
རྗེའུ་དར་མ་རིགས་ཀྱི་བུ་མོ་རིགས་ བྲམ་ཟེའི་ རིགས༔ དམངས་ རིགས་ གདོལ་ བའི་
རིགས་དང་ལཿ བརྒྱ་དང་བཅུ་གཉིས་མན་ཆད་བརཿ སྐྱེས་པས་མ་སྤྱད་ཆུ་
ཤུལ་ ཞག་དུ་མ་ལོན་པ་ས་བླངས་ལ༔ བྱང་ སེམས་ དཀར་དམར་ གཉིས་ དང་བསྲེ༔
གཡང་ཁའི་ས་དང་སྦ་ཡི་རྩི༔ མི་མང་འདུས་པའི་ས་དང་ལཿ རྩི་བཞིན་སྣུར་ལ་
ཐོད་པ་ནི༔ དུམ་བུ་གཅིག་པའི་ནང་དུ་བླུག༔ དེ་ནི་མཎྜལ་དབུས་སུ་བཞག༔
སྔགས་འདི་ཞག་བདུན་བར་དུ་བསྒྲུབ༔ ཨེ་མ་དུང་དུང་༔ དིང་དིང་༔ ཧྲིང་ཧྲིང་
ཤ་ཤོ་ཤ་ཤོ༔ གཡེར་ཡ་གཡེར་ཡ༔ ཛ་ན་ཛ་ན༔ ནིར་ཛ་རྣར་ ཛ ཤུལ་ཆུ་མ་
ཤུལ་ཆུ་མཿ གཡོས༔ གཡོས༔ ཁམས་གསུམ་གཡོས དཀྲུགས་དཀྲུགས་སྲིད་
གསུམ་དཀྲུགསཿ སྡུས་སྡུས་སྲིད་གསུམ་དབང་དུ་སྡུསཿ གཡོས་ཁམས་གསུམ་
གཡོ་རུ་ཆུག དུང་ནིར་ཛ་དུང་རྙིར་ཛ༔ ཨེ་དུང་ཨེ་དུང་སཱ ཞེས་དུས་བཞིར་
སྔགས་ཆུས་ རྫས་ ལ་ ཁ་ ཕྲུ་ གདབ༔ དེ་ ལྟར་ ཞག་བདུན་བསྒྲུབས་པ་ཡིས
རྟགས་ནི་རང་ཉིད་རླུང་གིས་ཁྱེར་བ་རྨི དངོས་སུ་མིག་རྩ་འགུལ་དུ་འོང་༔
ལུས་ཀྱི་ཤ་ཡང་འགུལ་དུ་འོང་༔ དེ་ལྟར་རྟགས་རྣམས་བྱུང་ནས་ནི༔ རྫས་ཕྱེད་
སྙུག་རྒོད་ནང་དུ་ནི༔ བླུགས་ལ་རང་གི་སྤྱི་བོར་བཅང་༔ རྫས་ཕྱེད་ལུང་གསུམ་
མདོ་ན་ཉི་མ་དམར་ཐག་ཆད་པའི་དུས་སུ་རླུང་ ལ་ ཕྱརཿ དེས་ ནི་ རྒྱལ་ ཁམས་ཕ་མ་བཞིན་དུ་
དབང་དུ་འདུསཿ ཐམས་ཅད་དབང་དུ་སྡུད་པ་ལ༔ ཨོ་རྒྱན་པདྨ་འབྱུང་གནས་
ཀྱི༔ ཙིཏྟ་ རིན་ཆེན་ཁ་ ཕྱེ་ཡང་༔ འདི་ལས་ཟབ་པ་ཡོད་རེ་ཀན༔ ལྡང་ལྷས་
བཀའ་ཡི་བྱ་ར་གྱིས༔ རྒྱ་རྒྱ་རྒྱ༔
- 110 -



ཊཱཀྐི་དྲིལ་སྒྲུབ་གསང་བ་སྙིང་གི་དུམ་བུ།
༄༅༔ ལས་ཚོགས་གསུམ་པ༔ རྣཉྩgs ༔ ཨོ་རྒྱན་ཉིད་ལ་ན་མོ༔
དམ་ཚིག་ཅན་གྱི་རྣལ་འབྱོར་པས༔ འགྲོ་བ་དབང་དུ་འདུས་ནས་ནི༔ གསང་
སྔགས་བདེ་བ་སྦྱོར་འདོད་ན༔ ཌཱཀྐི་མཚན་ལྡན་བརྟགས་ནས་ནི༔ རྣལ་འབྱོར་
ཐབས་དང་ལྡན་པ་ཡིས༔ གསང་སྤྱོད་རི་ཁྲོད་འགུགས་འདོད་ན༔ རྟེན་འབྲེལ་
གནད་ནི་གསུམ་དུ་བཤདཿ༔ བདག་ཉིད་རྡོ་རྗེ་ཕག་མོ་ནི༔ སྐུ་མདོག་ལྗང་གུ་
དག་ཏུ་བསྒོམ༔ ཕྱག་མཚན་ཆ་ལུགས་གོང་དང༌འདྲ སྤྲོ་ དམིགས་ཡུལ་གང་ཡིན་བསྡུ་
དགུག་གཞུག་དྲག་ཏུ་བྱ རྒྱ་རྒྱ་རྒྱ༔ རྫས་ཀྱི་གནད་ནི་འདི་རུ་འདུསཿ གང་
འགུགས་ཆུ་ཤུལ་ས་དང་གཅིག བྱང་སེམས་དཀར་དམར་གཉིས་ཏེ་གསུམ༔
སྦྱང་རྒོད་ཆང་གི་ནུར་རྩི་ལྔ༔ ཁྱིམ་བྱའི་རྡོ་རྗེ་མཚན་དང་རྡོ་རྗེ་མི་མཚན་དང་ དེ་
རྣམས་རྩི་བཞིན་བཏགས་ནས་ནི༔ བ་རུ་གསོན་པོ་ལ་བུད་པའི་ནང་དུ་བླུག༔ གོང་
གི་མཎྜལ་མཁའ་འགྲོའི་ཟླ་གམ་སྟེང་བཞག་ བསྒྲུབ༔ ཆེ་གེ་འདྲ་བའི་ལིང་ག་ རྒྱན་དང་ལྡན་པ་
གཅིག བྱང་ སེམས་ སྣག་ཚ་དང་བསྲེས་ལ་དཀར་དམར་གཉིས་ ཀྱིས་ བྲི༔ དེ་ ཡང་བ་
རུའི་ནང་དུ་ ཁ་སྤྲ་ཚིལ་བཅད་གཞུག༔ དཀར་དམར་བལ་ཚོན་སྐུད་པས་ གཟུངས་ཐག་ བྱ
གཟུངས་ཐག་རང་གི་མཚན་མ་རྡོ་རྗེའི་རྐེད་པ་ལ༔ བཏགས་ལ་སྔགས་འདིས་ཞག་
གསུམ་བསྒྲུབ༔ ཀརྨ་ཊཱཀྐི་ནི་ཀརྨ་དཔའ་བོ་ཧཱུཾ་ཧཱུཾ་ཛ་ཛ༔ ཧ་རི་ནི་ས་ཆེ་གེ་ཆུམ་
ཆུམ༔ དུང་དུང་བྲེང་བྲེང་༔ འདུར་འདུར་ཁོལ་གཡའ་ཁོལཿ བྲམ་ཤིག་ བྲམ་
ཤིག༔ ཀློང་ཤོག་སློག་ཤུགས༔ མ་རི་ཁུར་མ་རི་ཁུར༔ ཉོང་ཉོང་ཧ་ཌ་ནི་ཁུག༔
རྒེ་ཁུག་ཤོག་ཁུག་ཤོག༔ རྣམ་པར་ཤེས་པ་ཆོས་བཞིན་བདག་གི་དབང་དུ་སྡུས་
ཤིག༔ ཅེས་བཟླས་སོ༔ རྒྱ་རྒྱ་རྒྱ༔ རྟགས་ནི་འདི་ལྟར་ཤེས་པར་བྱ༔ གསང་
- 11 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བའི་རྡོ་རྗེ་ཟ་འགུལ་འབྱུང་༔ རྨི་ལམ་བུད་མེད་ཚོགས་འདུས་ནས༔ བདག་ལ་
མནའ་ནི་བསྒག་ཏུ་འོང་༔ དེ་ལྟར་བྱུང་ན་འགྲུབ་པ་ཡིན༔ རབ་ཁོང་དུ་གཏོང་དང་
འབྲིང་ལུས་ལ་བྱུག་དང་གདབ་ ཐ་མ་སྤྱི་བོར་གསུམ་ བྱ༔ འདི་ནི་ཤིན་ཏུ་ཟབ་པའོ༔ རྒྱ་རྒྱ་
རྒྱ༔ ཨོ་རྒྱན་པདྨ་འབྱུང་གནས་ལཿ མཁའ་འགྲོའི་སྒྲུབ་ཐབས་མང་བཞུགས་
ཀྱང་༔ སྲོག་སྙིང་གནད་ཀྱི་དྲིལ་སྒྲུབ་འདི༔ འདི་མིན་གཏེར་དུ་སྦས་པ་མེད༔
བསྐལ་བ་སྙིགས་མ་བྱུང་བའི་ཚེ༔ ལས་ཅན་གཅིག་གིས་རྙེད་པར་ཤོག༔ ལྡང་
ལྷས་བཀའ་ཡི་བྱ་ར་གྱིསཿ གཅིག་ལས་སྤེལ་ན་སྙིང་ཁྲག་ཐང་ལ་ཕོས་ཤིག
གཏེར་སྲུང་རྣམས༔ ས་མ་ཡ༔ རྒྱ་རྒྱ་རྒྱ༔ སྤྱི མཚན་ ལྡན་ གྱི་ཕྱག་རྒྱ་མ་རིག་མའི་
བརྟག་པ་ལམ་འབྲས་ན་ཡོད་འགུགས་ པ་ གོང་གི་ འདི༔ རྒྱལ་བ་དང་ལུང་ བཞིན་ཨོ་རྒྱན་གྱིས་སྤྱད་
པས་ དངོས་ གྲུབ་ མཆོག་དང་ཐུན་མོང་ཐོབ་འཕྲལ་དུ་ཚེ་འདི་ལ༔ ཕལ་ པ་འདི་མེད་རྣམས་ལ་ཅི་ ཆ་
ཡོད༔ ཌཱཀྐི་ལམ་འབྲས་ནས་བཤད་པ་བཞིན་དུ་ཉམས་ སུ་ ལོང་ ལ་ནི་གཞུང་དུ་ཚུལ་ བཞིན་ གྱིས་
ཤིག༔ མངྒལཾ། །
= 12 -



༄༅། །ཌཱཀྐིའི་ལུས་དཀྱིལ་ཆེན་མོ་བཞུགས་སོ་ཨང་༔
ཨོ་རྒྱན་སྐད་དུ༔ ས་མ༔ བོད་སྐད་དུ༔ མཁའ་འགྲོ་གསང་བ་སྙིང་
གི་སྒྲུབ་པ༔ རིགས་ཀྱི་ཌཱཀྐི་ལྔ་ལ་ཕྱག་འཚལ་ལོ༔ རྣལ་འབྱོར་འཁོར་བ་བློས་
བཏང་བ༔ རི་ཁྲོད་དགོན་ པ་ འགྲིམ་ནུས་པ་ཞིག་གིསཿ ཡང་གསང་མཁའ་
འགྲོ་སྙིང་ཐིག་བསྒོམ་ཞིང་༔ མཁའ་འགྲོ་ལུས་དང་གྲིབ་མ་བཞིན་དུ་འགྲོགས་
པར་འདོད་པས༔ མཁའ་འགྲོ་མ་ཐོད་རྒལ་དུ་བསྒྲུབ་པར་བྱ་སྟེ༔ དེ་ལ་གསུམ་
སྟེ་རྣལ་འབྱོར་བཞི་ལྡན་གྱི་སྒོ་ནས་ཉམས་སུ་བླང་ངོ་༔ དེ་ལ་དང་པོ་ལྷའི་རྣལ་
འབྱོར་དང་གཅིག༔ སྔགས་ཀྱི་རྣལ་འབྱོར་དང་གཉིས༔ རྫོགས་རིམ་གྱི་རྣལ་
འབྱོར་དང་གསུམ༔ ལས་མཐའི་རྣལ་འབྱོར་དང་བཞིའོ༔ རྒྱ་རྒྱ་རྒྱ༔ དེ་ལ་དང་
པོ་ལྷའི་རྣལ་འབྱོར་བསྒོམས་པ་ལ་གསུམ་སྟེ༔ དང་པོ་དེ་བཞིན་ཉིད་ཀྱི་ཏིང་ངེ་
འཛིན་ནི༔ ཆོས་ཐམས་ཅད་སྟོང་པ་ཉིད་དུ་བསྒོམ༔ དེ་ནས་ཀུན་ཏུ་སྣང་བའི་
ཏིང་ ངེ་ འཛིན་ ནི༔ སེམས་ཅན་ ཐམས་ཅད་ལ་ཁྱབ་པའི་ ཚད་མེད་པ་བཞི་
བསྒོམ༔ དེ་ནས་རྒྱུའི་ཏིང་ ངེ་ འཛིན་ ནི༔ བསྐྱེད་ པ་ རྐྱེན་ གྱི་ སྔགས་ ཀྱིས་ སྐུ་
གསལ་གདབ་པ་ནི༔ ངག་ཏུ་ ཨོ་ ཨཱཧཱུྃ༔ ཧཱི་མ་ཧ་རི་ནི་ས ར་ཙ་ཧཱི་རཿ ཞེས་
བརྗོད་ པས༔ བདག་རྡོ་ རྗེ་ ཕག་མོར་བསྒོམ་ སཿ སྐུ་མདོག་ དམར་མོ་ཞལ་
གཅིག་ཕྱག་གཉིས་མ༔ ཁྲོ་ཞལ་དམར་མོ་སྤྱན་གསུམ་མ་གཡས་ན་གྲི་གུག་
བསྣམས་པ༔ གཡོན་ན་ཐོད་པ་ཁྲག་གིས་བཀང་བ་བསྣམས་པ༔ ཁ་ཊཾ་མཆན་
ཁུང་གཡོན་ན་བཅུག་ནས་འཛིན་ཞིང་དབུ་སྐྲ་ཐུར་ལ་འཕྱང་བ༔ མེ་ལོང་དྲིལ་
- 113 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བུའི་སྒྲ་འཁྲོལ་བ༔ ཞབས་གཡོན་བརྐྱང་གཡས་བསྐུམ་པ༔ རུས་པའི་རྒྱན་
གྱིས་བརྒྱན་པ་མེ་རི་འབར་བའི་ཀློང་ན་རོའི་གདན་ལ་ཕྱེད་སྐྱིལ་དུ་བཞུགས་
པར་བསྒོམ༔ དེ་ལྟར་བསྒོམས་པའི་སྤྱི་གཙུག་ཀླད་པ་དུང་ཁང་གི་གཞལ་ཡས་
ཁང་ ༔ རྩེ་མོ་རྣམ་པར་བཀོད་པ༔ རྩ་ འདབ་སུམ་བརྒྱ་དྲུག་ཅུའི་ལྟེ་བའི་རྩ་
མདུད་ཀྱི་དབུས་ན་འབྱུང་བ་ཆུའི་དངས་མ ཕ་མའི་རྒྱུའི་ཐིག་ལེ་དཀར་པོ་ལ༔
ཡེ་ཤེས་ཀྱི་རང་འོད་ཁ་དོག་ལྔ་ལྡན་དུ་གསལ་བ་ཡི་གེ་ཧ་དང་རིའི་ངོ་བོར་
གནས་ཏེ་རྡོ་རྗེ་མཁའ་འགྲོ་ཡབ་ཡུམ་དངོས་ཡིན་པས་དེར་གསལ་གདབ་པ་ནི༔
སྐུ་མདོག་ དཀར་ མོ་ ཞལ་ གཅིག་ ཕྱག་ གཉིས་ མ གཡས་ པ་ རྡོ་ རྗེ་ རྩེ་ ལྔ་
བསྣམས་པ༔ གཡོན་པ་ཀ་པཱ་ལ་བསྣམས་པ༔ རོའི་གདན་ལ་ཡབ་ཡུམ་གཉིས་
སུ་མེད་པར་འཁྲིལ་བ༔ ཕྱག་མཚན་མཐུན་པ་གསལ་གདབ༔ རྩ་འདབ་སུམ་
བརྒྱ་དྲུག་ཅུ་ལ་མཁའ་འགྲོ་ཡབ་ཡུམ་སུམ་བརྒྱ་དྲུག་ཅུ༔ སྐུ་མདོག་ཕྱག་མཚན་
གཙོ་བོ་ཡབ་ཡུམ་དང་མཐུན་པཿ ཡབ་ཡུམ་འཁྲིལ་སྦྱོར་དུ་བདེ་བའི་ངང་ལ་
བཞུགས་པ་གསལ་གདབ༔ དེ་ཡང་ཡེ་ཤེས་ལྔའི་རྩལ་གྱི་རྣམ་པ་ཁྲོ་བོ་དང་ཁྲོ་
མོའི་རང་བཞིན་དུ་བཞུགས་པ༔ དེ་ཡང་གདོད་མ་ནས་ཡེ་ཤེས་ཀྱི་རང་རྩལ་
འབྱུང་བཞིའི་དངས་མ་ཡི་གེ་དང་སྐུ་རུ་རང་བྱུང་དུ་ལྷུན་གྱིས་གྲུབ་ཅིང་༔ དམ་
ཚིག་དང་ཡེ་ཤེས་གཉིས་སུ་མེད་པས་འདིར་གསལ་གདབ་པའོ༔ མགྲིན་པར་
རོ་འདུས་རྩ་འདབ་བཅུ་དྲུག་གི་ལྟེ་བའི་རྩ་མདུད་དུ་འབྱུང་བཞིའི་དྭངས་མ་ཕ་
མའི་ཁུ་ཁྲག་ལ་ཡི་གེ་རི་དང་ཙ་རྣམས་སེར་པོ་ལ་ཡེ་ཤེས་ཀྱི་ཁ་དོག་ལྔ་ལྡན་དུ་
གནས་ཏེ༔ རཏྣ་ཊཱཀྐི་ཡབ་ཡུམ་དངོས་ཡིན་པས་ དེར་ གསལ་ གདབ་པ་ནི༔
ཡབ་ཡུམ་གཉིས་ཀའི་ཕྱག་གཡས་ན་རིན་ཆེན་འབར་བ་བསྣམས་པ༔ གཡོན་
-114-



ཌཀྐིའི་ལུས་དཀྱིལ་ཆེན་མོ།
ཐོད་པ་བསྣམས་པ༔ ཞབས་གཡས་བརྐྱང་གཡོན་བསྐུམ་པཿ རཏྣའི་གདན་ལ་
འཁྲིལ་སྦྱོར་དུ་གསལ་གདབ༔ རྩ་འདབ་བཅུ་དྲུག་ལ་ཡབ་ཡུམ་གཉིས་འདྲ་
བའི་འཁོར་གསལ་གདབ༔ དེ་ཡང་དམ་ཚིག་དང་ཡེ་ཤེས་གཉིས་སུ་མེད་པའོ༔
སྙིང་ཁ་ན་དྲན་པ་རྣམ་པར་བཀོད་པ་རྩ་འདབ་སུམ་ཅུ་རྩ་གཉིས་ཀྱི་ལྟེ་བ་ལ་
ཙིཏྟ་རིན་ཆེན་ཟུར་བརྒྱད་ཀྱི་ནང་ན་ཡེ་ཤེས་ཀྱི་དངས་མ་རྒྱུ་བའི་ཐིག་ལེ་སྣང་
ལ་རང་བཞིན་མེད་པ་མཐིང་ཁ་ལ་ཡེ་ཤེས་ཀྱི་རང་འོད་ཁ་དོག་ལྔ་ལྡན་དངས་
པ༔ ཡི་གེ་མ་དང་ཧཱུཾ་གི་རང་བཞིན་དུ་གནས་ཏེ༔ སངས་རྒྱས་མཁའ་འགྲོ་ཡབ་
ཡུམ་དངོས་ཡིན་པས་དེར་གསལ་གདབ་པ་ནི་ཀུན་ཏུ་བཟང་མོ་ཡབ་ཡུམ་སྐུ་
མདོག་མཐིང་ནག་ཞལ་གཅིག་ཕྱག་གཉིས་པ༔ ཕྱག་མཚན་མེད་པ་ཡབ་ཡུམ་
འཁྲིལ་སྦྱོར་དུ་བཞུགས་པ༔ རུས་པའི་རྒྱན་དྲུག་དང་ལྡན་པ་ཞབས་བརྐྱང་
བསྐུམ་ཉི་ ཟླའི་གདན་ལ་བཞུགས་པ་གསལ་གདབ༔ རྩ་ འདབ་སུམ་ཅུ་རྩ་
གཉིས་ལ་གཙོ་བོ་ཡབ་ཡུམ་དང་འདྲ་བའི་འཁོར་གསལ་གདབ༔ དེ་ཡང་དམ་
ཚིག་དང་ཡེ་ཤེས་གཉིས་སུ་མེད་པའོ༔ ལྟེ་བ་ན་སྐྱེད་བྱེད་དྲུག་ཅུ་རྩ་བཞིའི་རྩ་
འདབ་ཀྱི་དབུས་ཀྱི་ལྟེ་བ་ན༔ འབྱུང་བཞིའི་དངས་མ་ཕ་མའི་རྒྱུའི་ཐིག་ལེ་ཁ་
དོག་དམར་པོ་ལ༔ ཡེ་ཤེས་ཀྱི་རང་འོད་ཁ་དོག་ལྔ་ལྡན་དུ་གསལ་བ་ཡི་གེ་ནི་
དང་ཧྲིའི་ངོ་བོར་གནས་པ༔ པད་མ་མཁའ་འགྲོ་ཡབ་ཡུམ་དངོས་ཡིན་ཏེ་དེར་
གསལ་གདབ་པ་ནི་པད་མ་མཁའ་འགྲོ་ཡབ་ཡུམ་དམར་པོ༔ ཕྱག་གཡས་
གཉིས་ ན་ པད་ མ་ བསྣམས་ པཿ གཡོན་ གཉིས་ ན་ ཐོད་ ཁྲག་ བསྣམས་ པ༔
ཞབས་གཡས་བརྐྱང་གཡོན་བསྐུམ་པད་མའི་གདན་ལ་བཞུགས་པ་གསལ་
གདབ༔ དེ་ཡང་དམ་ཚིག་དང་ཡེ་ཤེས་གཉིས་སུ་མེད་པའོ༔ འཁོར་གཙོ་བོ་
-115-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཡབ་ཡུམ་དང་འདྲ་བ་རྩ་འདབ་ཀྱི་གྲངས་དང་མཉམ་པ་གསལ་གདབ་བོ༔
གསང་གནས་བདེ་བ་མྱོང་བྱེད་རྣམ་པར་བཀོད་པའི་རྩ་གདབ་ཉི་ཤུ་རྩ་བརྒྱད་
ཀྱི་ལྟེ་བའི་རྩ་མདུད་ལ༔ འབྱུང་བཞིའི་དངས་མ་ཕ་མའི་ཁུ་ཁྲག་ཁ་དོག་ལྗང་གུ་
ལ་ཡེ་ཤེས་ཀྱི་རང་འོད་ཁ་དོག་ལྔ་ལྡན་དུ་གསལ་བ༔ ཡི་གེ་ས་དང་ཡའི་ངོ་བོར་
གནས་པ་དེ་ལས་ཀྱི་མཁའ་འགྲོ་ཡབ་ཡུམ་དངོས་ཡིན་ཏེ༔ དེར་གསལ་གདབ་
པ་ནི་ལས་ཀྱི་མཁའ་འགྲོ་ཡབ་ཡུམ་སྐུ་མདོག་ལྗང་ཁུ་ཕྱག་གཡས་རལ་གྲི་
གཡོན་ཐོད་པ་བསྣམས་པ་ཞབས་གཡས་བརྐྱང་གཡོན་བསྐུམ་པ༔ རྡོ་རྗེ་རྒྱ་
གྲམ་གྱི་གདན་ལ་ཡབ་ཡུམ་འཁྲིལ་སྦྱོར་དུ་གསལ་གདབ་བོ༔ རྩ་འདབ་ཉི་ཤུ་
རྩ་བརྒྱད་ལ་གཙོ་བོ་ཡབ་ཡུམ་འདྲ་བའི་འཁོར་གསལ་གདབ༔ དེ་ཡང་དམ་
ཚིག་དང་ཡེ་ཤེས་གཉིས་སུ་མེད་པའོ༔ དེ་ནི་གྲངས་ཅན་གྱི་རྩ་ལས་རང་བྱུང་གི་
ལྷ་ལཿ བཞི་བརྒྱ་དང་བདུན་ཅུ་རྩ་ལྔ་གནས་པ་གསལ་གདབ་པའོ༔ གྲངས་
མེད་ནི་སྤྱི་བོའི་གཙུག་ནས་རྐང་པའི་མཐིལ་ཡན་ཆད་ལ་རྩ་གྲངས་ལས་འདས་
པའི་ནང་ན་མཁའ་འགྲོ་ཡབ་ཡུམ་གྲངས་ལས་འདས་པ་ཏིལ་གྱི་གོང་བུ་ཁ་ཕྱེ་
བ་ཙམ་གནས་པ་ཡིན་པས་དེ་ཡང་གསལ་གདབ་བོ༔ ལྷའི་དེ་ཁོ་ན་ཉིད་ཀྱི་
དོན་ཡང་རང་ལུས་རྡོ་རྗེ་ཕག་མོར་བསྒོམ་པ་ནི༔ ཕྱི་ལྟར་ན་ཡུམ་ཆེན་མོ་ཤེས་
རབ་ཀྱི་ཕ་རོལ་དུ་ཕྱིན་མ་ཡིན་ལ༔ ནང་ལྟར་ན་རྡོ་རྗེ་ཕག་མོ་ཡིན༔ གསང་བ་
ལྟར་ན་ཡུམ་ཨེ་ཀ་ཙ་ཏི་ཡིན་ནོ༔ སྙིང་ཁའི་ཡུམ་ཀུན་ཏུ་བཟང་མོ་ཡང་ཕྱི་ལྟར་
ན་འབྱུང་བ་ནམ་མཁའི་ངོ་བོ་ཡིན༔ ནང་ལྟར་ན་ཀུན་ཏུ་བཟང་མོ༔ གསང་བ་
ལྟར་ན་ཆོས་ཀྱི་དབྱིངས་ཀྱི་ཡེ་ཤེས་སོ༔ མཁའ་འགྲོ་མ་བཞི་ཡང་ཕྱི་ལྟར་ན་
འབྱུང་བཞི༔ ནང་ལྟར་ན་ལྷ་མོ་བཞི༔ གསང་བ་ལྟར་ན་ཡི་གེ་བཞིའི་ངོ་བོ་ཡིན་
-116 -



ཊཱཀྐིའི་ལུས་དཀྱིལ་ཆེན་མོ།
ནོ༔ རྡོ་རྗེ་ཕག་མོའི་ཡབ་རྟ་མགྲིན་བསྐྱེད་པ་ཡང་ཕྱི་ལྟར་ན་པདྨ་གར་གྱི་དབང་
ཕྱུག ནང་ལྟར་ན་རྟ་མགྲིན༔ གསང་བ་ལྟར་ན་ཡི་གེ་ཧཱིའི་ངོ་བོ་ཡིན་ནོ༔
དཔའ་བོ་བཞི་ཡང་ ཕྱི་ལྟར་ན་ཉོན་མོངས་པ་བཞི༔ ནང་ལྟར་ན་དཔའ་བོ་
གིང་བཞི༔ གསང་བ་ལྟར་ན་ཡི་གེ་བཞིའི་ངོ་བོ་ཡིན་ནོ༔ རང་གི་ལུས་ཡབ་ཡུམ་
གཉིས་ སུ་ མེད་པར་ ཐབས་ དང་ ཤེས་ རབ་ ཀྱི་ རང་ བཞིན་དུ་ གནས་ པའོ༔
སྔགས་ཀྱི་དེ་ཁོ་ན་ཉིད་ཀྱང་འཁོར་ལོ་ལྔའི་རྩའི་དབུས་སུ་བསྐྱེད་པའི་མཁའ་
འགྲོ་ཡབ་ཡུམ་དེ་དག་གི་སྙིང་གི་དཀྱིལ་ན་རང་རང་གི་ས་བོན་རྣམས་གསལ་
བ་ལས་འཁོར་ལོ་བཀོད་པའི་འཕྲིན་ལས་འོག་ཏུ་གསལ་ལོ༔ གཉིས་པ་སྔགས་
ཀྱི་རྣལ་འབྱོར་ནི༔ རང་གི་སྙིང་གི་དཀྱིལ་གྱི་སངས་རྒྱས་མཁའ་འགྲོ་ཡབ་ཡུམ་
གྱི་སྙིང་ཁར་པདྨ་འདབ་བཞིའི་དཀྱིལ་དུ༔ ཡབ་ཡུམ་གཉིས་ཀྱི་ས་བོན་ལ་ཧ་རི་
ནི་ས་ར་ཙ་ཧཱིཡ་བརྒྱད་ཀྱིས་སོ་སོར་བསྐོར་བར་བསམས་ལ༔ དེ་དག་རྣམས་
ཆོས་སྐོར་དུ་སྒ་ར་ར་འཁོར་བར་བསམས་ལ༔ ཧ་རི་ནི་སཿ ར་ཙ་ཧཱི༔ཡཙིཏྟ་
ཧྲིང་ཧྲིང་ཛ་ ཛ ཞེས་བཟླས༔ མཁའ་འགྲོ་ཡབ་ཡུམ་རྣམས་ཀྱང་རང་རང་གི་
སྙིང་པོའི་ རི་ རི་བཟླས་པར་བསམ༔ དེ་ཡང་ སྙིང་མི་འཁོར་བར་ཡིག་འབྲུ་
རྣམས་འཁོར་བར་བསམ༔ སྙིང་འཁོར་བར་བསམ་ན་སྨྱོ་བའི་ཉེན་ཡོད་དོ༔ དེ་
ལྟར་ཞག་བདུན་བཟླས་པས༔ དཔའ་བོ་དང་མཁའ་འགྲོས་དངོས་སུ་བྱིན་གྱིས་
རློབ་པར་འགྱུར་ཏེ༔ རྟགས་ནི༔ རང་གི་ཤེས་པ་འགྱུར་བ་དང་༔ འཕར་བ་
དང༔ ལྡེག་པ་དང་༔ འཁྲབ་པ་དང་༔ གླུ་ལེན་པ་དང་༔ གར་བྱེད་པ་ལ་སོགས་
པ་འབྱུང་ངོ་༔ སེམས་བདེ་བར་ཤར་ནས་འཁྲབ་སྙིང་འདོད་པ་དང་འཁྲབ་པ་
དངོས་ འབྱུང་ངོ༌༔ དེ་ནས་ཏིང་ངེ་འཛིན་ གྱི་ཐུན་འཇོག་ཙ་ན༔ འཁོར་འཕྲོ་
-117-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བཅད་ པས་ ཉམས་བདེ་ ལྷན་ གྱིས་ འགྲོའོ༔ གསུམ་ པ་ རྫོགས་ རིམ་ གྱི་རྣལ་
འབྱོར་ནི༔ མཁའ་འགྲོ་ལྔ་པོ་དེ་ཡང་ཕྱི་ལྟར་ན་སྐུ་ལྔ༔ ནང་ལྟར་ན་མཁའ་འགྲོ་
ཡབ་ཡུམ་ལཿ གསང་བ་ལྟར་ན་ཡི་གེ་ལཿ རྫོགས་རིམ་གྱི་དེ་ཁོ་ན་ཉིད་ཀྱི་དོན་
ཡང་ཕྱི་ལྟར་ན་སངས་རྒྱས་མཁའ་འགྲོ་ཡབ་ཡུམ་ཆོས་ཀྱི་སྐུ༔ རྡོ་རྗེ་མཁའ་
འགྲོ་ཡབ་ཡུམ་ལོངས་སྐུ༔ རིན་ཆེན་མཁའ་འགྲོ་ཡབ་ཡུམ་སྤྲུལ་སྐུ༔ པད་མ་
མཁའ་འགྲོ་ཡབ་ཡུམ་ངོ་བོ་ཉིད་ཀྱི་སྐུ༔ ལས་ཀྱི་མཁའ་འགྲོ་ཡབ་ཡུམ་མངོན་
པར་བྱང་ཆུབ་པའི་སྐུའོ༔ ནང་ལྟར་ན་སངས་རྒྱས་མཁའ་འགྲོ་ཡབ་ཡུམ་གཏི་
མུག་རྣམ་པ་དག་པ༔ རྡོ་རྗེ་མཁའ་འགྲོ་ཡབ་ཡུམ་ཞེ་སྡང་རྣམ་པར་དག་པ༔
རིན་ཆེན་མཁའ་འགྲོ་ཡབ་ཡུམ་ང་རྒྱལ་རྣམ་པར་དག་པ༔ པདྨ་མཁའ་འགྲོ་
ཡབ་ཡུམ་འདོད་ཆགས་རྣམ་པར་དག་པ༔ ལས་ཀྱི་མཁའ་འགྲོ་ཡབ་ཡུམ་ཕྲག་
དོག་རྣམ་པར་དག་པའོ༔ གསང་བ་ལྟར་ན་ཡེ་ཤེས་ལྔ་ནི༔ སངས་རྒྱས་མཁའ་
འགྲོ་ཡབ་ཡུམ་ཆོས་ཀྱི་དབྱིངས་ཀྱི་ཡེ་ཤེས༔ རྡོ་རྗེ་མཁའ་འགྲོ་ཡབ་ཡུམ་མེ་
ལོང་ལྟ་བུའི་ཡེ་ཤེས༔ རིན་ཆེན་མཁའ་འགྲོ་ཡབ་ཡུམ་མཉམ་པ་ཉིད་ཀྱི་ཡེ་
ཤེསཿ པད་མ་མཁའ་འགྲོ་ཡབ་ཡུམ་སོ་སོར་རྟོགས་པའི་ཡེ་ཤེསཿ ལས་ཀྱི་
ཌཀྐི་ཡབ་ཡུམ་བྱ་བ་གྲུབ་པའི་ཡེ་ཤེས་སོ༔ དེ་ལྟར་མཁའ་འགྲོ་ཡབ་ཡུམ་ལྔ་
བསྒོམས་ནས་ཡིག་འབྲུ་ལྔ་བཟླས་པས༔ མཁའ་འགྲོ་ཡབ་ཡུམ་རྣམས་ཞལ་
མངོན་སུམ་དུ་མཐོང་༔ སྐུ་ལྔ་ལྷུན་གྱིས་གྲུབ༔ དུག་ལྔ་གནས་སུ་དག ཡེ་ཤེས་
ལྔ་རང་བཞིན་གྱིས་འཆརཿ འགྲོ་བ་རང་བཞིན་གྱིས་སྐྱེ་རྒྱུད་འཆད༔ སྐྱེ་ཤི་ལ་
ཉམ་མི་ང་བར་འབྱུང་སྟེ༔ ལྟ་བ་སངས་རྒྱས་མཁའ་འགྲོ་ཡབ་ཡུམ་ཡིན་ཏེ༔ ཅི་
ཡང་མ་གྲུབ་རང་བཞིན་ཡིན༔ བསྒོམ་པ་རྡོ་རྗེ་མཁའ་འགྲོ་ཡབ་ཡུམ་ཡིན་ཏེ
- 118 -



ཌཀྐིའི་ལུས་དཀྱིལ་ཆེན་མོ།
མི་འགྱུར་མི་ཤིགས་སྒོམ་དང་བྲལ༔ སྤྱོད་པ་རིན་ཆེན་མཁའ་འགྲོ་ཡབ་ཡུམ་
ཡིན་ཏེ༔ ཀུན་དང་མཐུན་པར་རང་བྱུང་རང་ཤརཿ འབྲས་བུ་པདྨ་མཁའ་འགྲོ་
ཡབ་ཡུམ་ ཡིན་ ཏེ༔ འཁོར་བ་མ་སྤངས་ རང་སར་གྲོལ༔ དམ་ཚིག་ལས་ཀྱི་
མཁའ་འགྲོ་ཡབ་ཡུམ་ཡིན་ཏེ༔ འགྲོ་དོན་ཐབས་མཁས་ཕྲིན་ལས་མཛད༔ དེ་
ལྟར་ཕྱི་ནང་གསང་བའི་ཚུལ་དུ་ཉམས་སུ་བླང་ངོ་༔ ལས་མཐའི་རྣལ་འབྱོར་ནི༔
རྟོགས་པ་ཁྱད་པར་ཅན་རྒྱུད་ལ་སྐྱེར་མ་བཏུབ་ན༔ རྡོ་རྗེ་མཁའ་འགྲོ་ཡབ་ཡུམ་
དབང་དུ་མ་འདུས་པ་ཡིན་པས༔ སྤྱི་གཙུག་ཏུ་རྩ་མདུད་ཀྱི་ཡི་གེ་ལས་རྡོ་རྗེ་
མཁའ་འགྲོ་ཡབ་ཡུམ་གསལ་གདབ་སྟེ༔ ཡབ་ཡུམ་གཉིས་ཀྱི་ཐུགས་ཁར་རང་
རང་གི་ས་བོན་བསམ༔ འཁོར་ལོ་རྩིབས་བཞི་དང་པདྨ་འདབ་མ་བཞིའི་དབུས་
སུ་བསམ༔ དེ་ལ་བཛྲ་ཌཱཀྐི་ནི་ཧཱུྃ་ཛ༔ ཞེས་པ་དང་༔ བཛྲ་དཔའ་བོ་ཧཱུྃ་ཛ༔ ཞེས་
པ་གཉིས་ཀྱིས་སོ་སོར་བསྐོར་བ་གཡས་སྐོར་གཡོན་སྐོར་དྲག་ཏུ་འཁོར་བར་
བསམས་ལ༔ ཧ་རི་ནི་ས༔ ར་ཙ་ཧྲི་ཡ༔ བཛྲ་ཌཱཀྐི་ནི་ཧཱུྃ་ཛ༔ བཛྲ་དཔའ་བོ་ཧཱུྃ་ཛ༔
ཙིཏྟ་ཧྲིང་ཧྲིང་ཛ་ ཛ ཞེས་བཟླས༔ བདུད་རྩི་ལྔ་ལ་ལོངས་སྤྱོད་གཅེར་བུ་བྱ
སྨྱོན་ སྤྱོད་ བྱའོ༔ སྣང་ བ་ དཀྲུག་ གོ༔ དེ་ ལྟར་ བྱས་ པས་ དབང་ དུ་ འདུས་ ཏེ༔
རྟོགས་པ་ཁྱད་པར་ཅན་རྒྱུད་ལ་སྐྱེ༔ དེས་ལྟ་བ་ཕྱོགས་མེད་དུ་གྲོལ་འགྲོའོ༔
ཟས་ནོར་དང་བསོད་ནམས་འཕེལ་དུ་མ་བཏུབ་ན༔ རིན་ཆེན་མཁའ་འགྲོ་ཡབ་
ཡུམ་དབང་དུ་མ་འདུས་པ་ཡིན་པས༔ མགྲིན་པའི་རྩ་མདུད་རིན་ཆེན་མཁའ་
འགྲོ་གྱི་ཐུགས་འཁོར་ལོ་གོང་དུ་འདྲ་བའི་དབུས་སུ་ཡབ་ཡུམ་གྱི་ས་བོན་ལ༔
རཏྣ་ཊཱཀྐི་ནི་ཧཱུྃ ཛ རཏྣ་དཔའ་བོ་ཧཱུྃ་ཛ༔ ཙིཏྟ་ཧྲིང་ཧྲིང་ ཛ་ ཛ ཞེས་བཟླས་
ཤིང་ མེ་ ཚོགས་ དང་ གོས་ ཚོགས་བྱ༔ གཏོར་ ཚོགས་པཿ ཆགས་ཞེན་
- 119 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བཅད༔ དེས་དབང་དུ་འདུས་ཏེ་བསོད་ནམས་ཁྱད་པར་ཅན་སྐྱེ༔ ཟས་ནོར་
གཏེར་རྡོལ་བ་བཞིན་འབུལ་དུ་འོང་ངོ་༔ ལུས་ལ་དྲོད་མི་སྐྱེ༔ བུད་མེད་མི་འདུ་
ན༔ པདྨ་མཁའ་འགྲོ་མ་དབང་དུ་མ་འདུས་པ་ཡིན་པས༔ ལྟེ་བར་རྩ་མདུད་ཀྱི་
ནང་དུ༔ པད་མ་མཁའ་འགྲོ་ཡབ་ཡུམ་གྱི་སྙིང་ཁརཿ པདྨ་དང་འཁོར་ལོའི་
དབུས་སུ་སྲོག་སྙིང་ལ༔ པདྨ་ཊཱཀྐི་ནི་ཧཱུྃ་ཛ༔ པདྨ་དཔའ་བོ་ཧཱུྃ་ཛ༔ ཙིཏྟ་ཧྲིང་ཧྲིང་
ཛ་ ཛ ཞེས་བཟླས༔ དཀའ་ཐུབ་ བྱ༔ གཏུམ་མོ་སྦར༔ གོས་ གདབ༔ རི་ ཁྲོད་
འགྲིམ༔ བདུད་རྩི་ཟའོ༔ དེས་ལུས་ལ་དྲོད་སྐྱེ༔ བུད་མེད་ཀུན་གྱི་ཡིད་འཕྲོག་
སྣང་བའི་དངོས་པོ་ཅི་ལ་ཡང་ཆགས་ཞེན་མི་སྐྱེའོ༔ རྟེན་འབྲེལ་སྣ་ཚོགས་
འཆར་དུ་མ་བཏུབ་ན་ལས་ཀྱི་མཁའ་འགྲོ་དབང་དུ་མ་འདུས་པ་ཡིན་པས༔
གསང་གནས་མཁའ་འགྲོ་གསལ་གདབ༔ དེའི་ཐུགས་ཀར་རང་རང་གི་ས་བོན་
ལ༔ ཀརྨ་ཊཱཀྐི་ནི་ཧཱུྃ་ཛ༔ ཀརྨ་དཔའ་བོ་ཧཱུྃ་ཛ༔ ཙིཏྟ་ཧྲིང་ཧྲིང་ཛ་ཛ༔ ཞེས་པས་སོ་
སོར་བསྐོར་བར་བསམས་ལ་དེ་གཉིས་མྱུར་དུ་འཁོར་བར་བསམ་ཞིང་༔ ཧ་རི་
ནི་ས༔ ར་ཙ་ཧཱི་ཡ༔ ཀརྨ་ཊཱཀྐི་ནི་ཧཱུྃ་ཛ༔ ཀརྨ་དཔའ་བོ་ཧཱུྃ་ཛ༔ ཙིཏྟ་ཧྲིང་ཧྲིང་ཛ་
ཛ༔ ཞེས་བཟླས་ཤིང་༔ རིག་ པ་ གཅུན༔ དཀའ་ཐུབ་བྱ༔ སྣང་བ་དཀྲུག༔ རི་
ཁྲོད་འགྲིམ༔ མཐོལ་བཤགས་བྱ༔ རྟེན་འབྲེལ་བརྩི༔ དེས་རིག་པ་དངས་ཤིང་
རྟེན་འབྲེལ་སྣ་ཚོགས་འཆར་བ༔ ཡིད་ལ་ཅི་བསམ་འགྲུབ༔ དགྲ་བགེགས་
ཐུལ་ལོ༔ སྣང་བ་དབང་དུ་མ་འདུས་ཤིང་འདུ་བ་གང་ཡང་མེད་པཿ འཇིག་རྟེན་
མཁའ་འགྲོ་དབང་དུ་མ་འདུས་པ་ཡིན་པས་རི་ཁྲོད་འགྲིམ ཟས་ཚོགས་བྱ
སྐྲ་སེན་བྲེག༔ སྣོད་ཚོགས་བྱ༔ ལྕགས་གདབ༔ ཞེ་འདོད་མེད་པའི་སྒོ་ནས་ཅི་
བྱུང་ཡང་མི་བསྡུ་བར་ཕཊ་ཀྱིས་གདབ་བོ༔ མེ་ཚོགས་བྱ༔ ཕྱེ་མར་དང་༔ རཏྣ་
- 120 -



ཌཀྐིའི་ལུས་དཀྱིལ་ཆེན་མོ།
བསྲེག༔ ཧ་ རི་ནི་ ས༔ འགུལ་འགུལ་མ་མ་ཧྲིང་ཧྲིང་༔ མ་མ་ ཁ་ཤི༔ མི་ སྙིང་
སྒུལ་སྒུལཿ མི་འགྲམ་ཆོག་ཆོག༔ ཧྲིང་ཧྲིང་༔ སྡུས་སྡུས༔ མ་མ་ཁ་ཤི་བ་མ་སྭཱ་
ཧྭ མི་ནོར་ཟས་གསུམ་དབང་དུ་སྡུས་སྡུསཿ ཞེས་བཟླས་པས༔ ཁྲོམ་འདུ༔ མི་
འདུ༔ ཟས་འདུ༔ ནོར་འདུ༔ དེ་ལྟར་བསྒོམ་བཟླས་བྱས་ན་ཤེས་པ་བཞི་འབྱུང་
ངོ་༔ སྡུག་བསྔལ་ཆོས་ཉིད་དུ་ཤེས༔ རྐྱེན་ངན་དངོས་གྲུབ་ཏུ་ཤེས༔ བར་ཆད་
དགེ་བསྐུལ་དུ་ཤེསཿ བདུད་ལྷ་རུ་ཤེས་པ་འབྱུང་ངོ་༔ ཡང་ལྟ་སྒོམ་སྤྱོད་པ་
གསུམ་འབྱུང་ངོ་༔ རྟོགས་པ་ནང་ནས་ཉམས་སུ་མྱོང་བའི་ལྟ་བ༔ རིག་པ་ཁོང་
ནས་ཤར་བའི་སྒོམ་པ༔ རྐྱེན་ངན་དང་བར་ཆད་གྲོགས་སུ་ཆོད་པའི་སྤྱོད་པ་
གསུམ་འབྱུང་ངོ་༔ དེ་ལ་མི་གཏོང་བ་བཞི་ཤེས་དགོསཿ གཞི་མྱོང་བ་ཡུལ་ཐོག་
ཏུ་མི་གཏོང་༔ དབང་པོ་ཁ་ཡན་ཏུ་མོ་གཏོང༔ ཡིད་དཔྱོད་ལྟོ་ཕྱིར་མི་གཏོང་
འབྱུང་བའི་ལུས་ལ་ཆེས་ཆེར་མི་བཟུང་ངོ༌༔ མི་ཕོད་པ་བརྫི་བ་བཞི་
ལམ་དུ་ཁྱེར་ཏེ༔ ཕྱི་ཡུལ་གྱི་མི་ཕོད་པ་བརྫི་ནང་ལུས་ཀྱི་མི་ཕོད་པ་
བརྫི༔ གསང་བ་དུག་ལྔ་མི་ཕོད་པ་བརྫི༔དེ་ཁོ་ན་ཉིད་བུ་ནོར་གྱི་མི་ཕོད་
པ་བརྫི༔ དེ་ལྟར་ཉམས་སུ་བླངས་པས་འཁྲི་བ་ཆོད་པ་བཞི་འབྱུང་སྟེ༔ ཕྱི་
ཡུལ་ལ་འཁྲི་བ་ཆོད༔ ནང་ལུས་ཀྱི་འཁྲི་བ་ཆོད༔ གསང་བ་དུག་ལྔའི་འཁྲི་བ་
ཆོད༔ དེ་ཁོ་ན་ཉིད་དུ་སེམས་ཀྱི་འཁྲི་བ་ཆོད་པར་འགྱུར་རོ༔ རྐྱེན་ངོས་བཟུང་
བ་ནི༔ ཆོས་དང་མི་མཐུན་པ་ངོས་བཟུང་ལ་མཚང་ཡུལ་ནས་འདོན༔ རིག་པ་
ལ་དྲི་མ་མི་གནས་པར་བཞག་གོ༔ རང་རིག་བླ་མར་ཤེས་ནས་རྟོགས་པ་ནང་
ནས་འཆར་རོ༔ རིག་པ་ཕྱོགས་མེད་དུ་གྲོལ་ནས་སྣང་བ་དབང་དུ་འདུའོ༔ རང་
ཉིད་ ཕག་མོར་ གསལ་ གདབ༔ རྩ་མདུད་ ལྔར་ མཁའ་ འགྲོ་ ཡབ་ ཡུམ་བཅུ་
- 121-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསལ་གདབ༔ ཙཀྲ་བཅུ་བསྐོར་ཞིང་མི་སྡོད་པ་གསུམ་ལམ་དུ་ཁྱེར༔ ལུས་མི་
སྡོད་སྒུལ་བསྐྱོད་བྱ༔ ངག་མི་སྡོད་ཧ་རི་ནི་ས་བཟླ༔ ཡིད་མི་སྡོད་ཏིང་ངེ་འཛིན་
གསལ་གདབ༔ དེ་ལ་རྟགས་ནི་འདུ་བ་གསུམ་འབྱུང་སྟེ༔ འཁོར་དང་བུད་མེད་
ཟས་ནོར་འདུ༔ མཁའ་འགྲོ་དང་ཆོས་སྐྱོང་འདྲ༔ སྔགས་བཙུན་དང་སྐྱེ་བོ་འདུ༔
རྒྱལ་དམངས་ དང་ ཁྲོམ་འདུ༔ འབར་བ་ གསུམ་ འབྱུང་ སྟེ༔ ལུས་ལ་བདེ་བ་
འབར་ནས་ན་ཚ་ཞི༔ ངག་ལ་ནུས་པ་འབར་ནས་འདྲེ་གདོན་ཞི༔ སེམས་ལ་
རྟོགས་པ་འབར་ནས་ཉོན་མོངས་པ་ཆོས་ཉིད་དུ་འཆར་ རོ༔ རྟགས་ གསུམ་
འཆར་ཏེ༔ ལུས་བྱིན་གྱིས་བརླབས་པའི་རྟགས་གར་དང་ལྡེག་པའོ༔ ངག་བྱིན་
གྱིས་བརླབས་པའི་རྟགས་ཅི་སྨྲས་ཆོས་སུ་འོང་༔ ཡིད་བྱིན་གྱིས་བརླབས་པའི་
རྟགས་ཆོས་ཉིད་ལ་བརྟན་པ་ཐོབ་པའོ༔ དྲོད་བཞི་འབྱུང་སྟེ༔ ཕྱིའི་དྲོད་ལུས་
ཡོད་དུ་མི་ཚོར་བ་དང་༔ ནང་གི་དྲོད་དབུགས་ཕྱི་ནང་འགྱུ་བ་མི་ཚོར་བ་དང་༔
གསང་བའི་དྲོད་ལུས་ཤིང་བལ་ལྟར་ཡང་བའོ༔ ཚུད་པ་རྣམ་པ་གསུམ་འབྱུང་
སྟེ༔ གདམས་ངག་ལ་རང་བྱན་ཚུད༔ ཉམས་མྱོང་ལ་མཇལ་ཀ་ཚུད༔ སེམས་ལ་
སྡུག་བསྲན་ཚུད་པའོ༔ མངོན་ཤེས་གསུམ་འབྱུང་སྟེ༔ ཁྱད་པར་གྱི་མངོན་ཤེས་
སེམས་ཆོས་སྐུར་ཤེས་པ་དང་༔ ཐུན་མོང་གི་མངོན་ཤེས་ལེགས་ཉེས་ཅི་ཡོང་
ཤེས་པ་དང་༔ གསང་བའི་མངོན་ཤེས་ཡི་དམ་ལྷའི་ཞལ་མཐོང་གསུང་ཐོས་
པའོ༔ ཐོབ་ པ་ གསུམ་ འབྱུང་ སྟེ༔ ཆོས་ སྐུ་ སྐྱེ་ བ་ མེད་ པ་ ཐོབ༔ ལོངས་ སྐུ་
འགགས་པ་མེད་པ་ཐོབ༔ སྤྲུལ་སྐུ་གང་ལ་གང་འདུལ་ཐོབ་བོ༔ དེ་ལྟར་ཉམས་
སུ་ བླངས་ན༔ འཁྲི་བ་བཙན་ཐབས་སུ་ཆོད༔ འཇིག་རྟེན་པའི་མི་དང་བློ་མི་
མཐུན༔ རི་ཁྲོད་ལ་འགྲོ་སྙིང་འདོད༔ མཁའ་འགྲོ་ཡབ་ཡུམ་རྣམས་ཀྱིས་ལུས་
-122 -



ཌཀྐིའི་ལུས་དཀྱིལ་ཆེན་མོ།
དང་གྲིབ་མ་བཞིན་དུ་འགྲོགསཿ ལུང་སྟོན༔ ཆོས་འཆརཿ ལེགས་ཉེས་ཐམས་
ཅད་སྨྲ་བར་འགྱུར་རོ༔ ཟབ་རྒྱ༔ གཏད་རྒྱ༔ མཁའ་འགྲོ་མའི་རྒྱ༔ རྒྱ་རྒྱ་རྒྱ༔
-123-



༄༅། །པདྨ་ལས་འབྲེལ་རྩལ་གྱི་སྐྱེས་རབས་དང་ ལུང་བསྟན་
བཞུགས་ལགས་པས་གཟིགས་པར་ཞུའོ༔ ༔
སློབ་དཔོན་པདྨ་འབྱུང་གནས་ལ་ཕྱག་འཚལ་ལོ༔ རྒྱལ་པོ་ཁྲི་སྲོང་ལྡེའུ་
བཙན་གྱིསཿ གླང་གི་ལོ་ལ་བསམ་ཡས་བཞེངས་པའི་སེམས་སྐྱེས་ཏེ༔ གཡའ་
རི་གོང་གི་བྲག་ཕུག་ནས་སློབ་དཔོན་པདྨ་སྤྱན་དྲངས་ཏེ་ས་གཞི་བྱིན་གྱིས་
བརླབས་ཏེ༔ འབྲུག་ལོ་ལ་འབྱོངས་ཏེ་སློབ་དཔོན་དང་རྒྱལ་པོ་ཡབ་ཡུམ་སྲས་
དང་བཅས་པས་མཆིམས་ཕུར་ཚོགས་འཁོར་བརྒྱ་རྩ་བརྒྱད་མཛད་པའི་དུས་
སུ༔ རྒྱལ་པོའི་སྲས་མོ་ལྷ་གཅིག་པདྨ་གསལ་བྱ་བ༔ དགུང་ལོ་བརྒྱད་ལོན་པ་
ཞིག་མཆིམས་ཕུར་ཤི་བས༔ རྒྱལ་པོ་ཤིན་ཏུ་ཐུགས་མ་བདེ་སྟེ་ལྷ་གཅིག་གི་རོ་
ལ་སྤྱན་གཟིགས་ཤིང་བཤུམས་སོ༔ དོག་ས་ལ་འགྱེལ་ཏེ་བརྒྱལ་ལོ༔ དེར་མཚོ་
རྒྱལ་གྱིས་རྒྱལ་པོའི་དབུ་དར་དཀར་གྱི་སླེའུས་བསླངས་ཏེ༔ ཐུགས་གསོས་སོ༔
དེར་རྒྱལ་པོ་བརྒྱལ་སངས་པ་དང་༔ སློབ་དཔོན་གྱིས་རྒྱལ་པོ་ལ་བཀའ་སྩལ་
པ༔ ཀྱེ་མ་མངའ་བདག་ རྗེ༔ སྤྱིར་འཇིག་རྟེན་གྱི་བྱ་བ་རྨི་ལམ་འདྲ༔ འདུས་
བྱས་ ཀྱི་ མཚན་ ཉིད་ སྒྱུ་ མ་ ཡིན༔ རྒྱལ་ སྲིད་ མདང་ གི་ རྨི་ ལམ་ འདྲ༔ ནོར་
འབངས་རྩ་ཁའི་ཟིལ་པ་འདྲ༔ ཚེ་འདི་མི་རྟག་ཆུ་ཡི་ལྦུ་བ་འདྲ༔ འདུས་བྱས་
རྐྱེན་གྱིས་འཇིག་པ་ཡིན༔ འདུས་བྱས་ཐམས་ཅད་འདི་དང་འདྲ༔ རྟག་ཅིང་
གནས་པ་གཅིག་ཀྱང་མེད༔ མི་རྟག་རྟག་པར་མ་བཟུང་ཞིག༔ སྐྱེ་མེད་ཆོས་
སྐུའི་དོན་ལ་སྦྱོངས༔ ཞེས་གསུང་སོ༔ དེར་རྒྱལ་པོ་བཞེངས་ཏེ་ཕྱག་དབུ་ཐོད་
-124-



པདྨ་ལས་འབྲེལ་རྩལ་གྱི་སྐྱེས་རབས་དང་༔ ལུང་བསྟན།
བུད་བུད་དུ་བཙལ་ལོ༔ གསེར་སྐྱོགས་གཡུ་ཡིས་བཀང་བ་སློབ་དཔོན་ལ་ཕུལ་
ནསཿ ཀྱི་སློབ་དཔོན་ཆེན་པོ་ལགསཿ འདུས་བྱས་ཀྱི་མཚན་ཉིད་མི་རྟག་ན༔
ངའི་ གཙུག་ ལག་ ཁང་ འདི་ ཇི་ ཙམ་ན་འཇིག༔ སངས་ རྒྱས་ བསྟན་ པ་ནམ་
འཇིག༔ དམ་ཆོས་གང་གིས་སྣུབ༔ རྐྱེན་གང་གིས་བྱེད༔ ངའི་བུ་མོ་འདི་ཚེའི་
དུས་བྱེད་པའི་རྒྱུ་ཅི་ལགས༔ འདིར་ཕ་མ་ལས་ཀྱི་འབྲེལ་པ་ཅི་ལས་བྱུང་༔ ཕྱི་
མ་སྐྱེ་བ་གང་དུ་ལེན༔ མཐར་བྱང་ཆུབ་པའི་སྐལ་བ་མཆིས་སམ་ཞེས་ཞུས་
པས༔ སློབ་དཔོན་གྱིས་བཀའ་སྩལ་པ༔ ཀྱེ་རྒྱལ་པོ་གསོན་ཅིག རྒྱལ་པོའི་
གཙུག་ལག་ཁང་འདི་ལ་འཇིག་རལ་མང་དུ་འབྱུང་༔ དྲུག་ཅུ་རྩ་གཅིག་གླང་གི་
ལོ་ལ་རྒྱལ་པོ་མི་རྟག་མྱ་ངན་འདའ རྒྱལ་ཁྲིམས་ཧོར་གྱི་དམག་གིས་འཇིག༔
ཐ་མ་དུ་རུ་ཀ་ཡིས་འཛིན༔ སངས་རྒྱས་ཀྱི་བསྟན་པ་ཡུན་དུ་གནས་ཏེ་དར་གུད་
མང་དུ་འབྱུང་༔ རྒྱལ་པོའི་གདུང་རྒྱུད་བཅོ་ལྔ་ སོང་ཙ་ན༔ སངས་ རྒྱས་ ཀྱི་
བསྟན་པ་ཉམས་དམའ་བར་འགྱུར༔ བསམ་ཡས་མངའ་ཐང་ཉམས༔ བཙུན་
པས་ཁྲིམས་མི་ཐུབ༔ སྔགས་པས་དམ་ཚིག་མི་ཐུབ༔ སྡེ་འཁྲུག་ནང་དམེ་བྱེད༔
སྐྱེ་བོས་མནའ་ཟླ ཁྲེལ་མེད་ཕ་མ་གསོད༔ བུད་མེད་ཀྱིས་ལུས་མི་ཐུབཿ ལན་
ཆགས་བྱིས་པ་གསོད༔ ཆོས་པ་རྣམས་ཀྱིས་ཆོས་གཞུང་བཞིན་མི་བྱེད༔ བཀའ་
ལ་ རས་ཆོད་བྱེད་ཅིང་མཆན་ཏིག་ལ་སོགས་པས་བཀའ་འཆལ་དུ་འཇུག
སློབ་དཔོན་དམོད་ཅིང་རང་གི་ཆེ་བ་འདོན་ཅིང་དམ་ཚིག་ཆུ་ལ་ཕོ་ནས་ཆོས་ལ་
ཐོད་ བྱས་ ནས་ ནོར་ དང་ ཡིག་ སྣ་ གསོགསཿ འདུལ་ ཁྲིམས་ མེ་ ལ་ བསྲེག
སེམས་བསྐྱེད་རླུང་ལ་བསྐུར༔ མི་ཚེར་ཆོས་སུ་རློམ་ནས་ང་རྒྱལ་ལམ་ཁྱེར་བྱེད༔
ཏིང་འཛིན་དུ་ཕྲག་དོག་བསྒོམས་ནས་འབད་པ་ནོར་ལ་བྱེད༔ ཆོས་ལོག་དང་
- 125-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
བསད་བཅད་ལ་དག༢ གྲུབ་ཐོབ་ཚོང་དུས་འགྲིམསཿ སྒོམ་ཆེན་གྱི་འཁྲུག་
བྱེད༔ བཙུན་པས་ལུས་སྲུང་མཚོན་ལ་བྱེད༔ མི་དཔོན་ སྤྲང་པོས་བྱེད༔ དགེ་
བཤེས་ཀྱིས་ཡུལ་གཙོ་བྱེད༔ ལྷར་འགོང་པོ་དརཿ འདྲེ་སྲིན་མཆོད༔ སྨྱོན་པས་
བསོད་ནམས་ སྡུད༔ གཙོ་བོར་མོ་དང་བོན་ལ་འདུན་མ་ གཏོད༔ བྱང་ཆུབ་
སེམས་དཔའི་ཐུགས་དཀྲུག་ཅིང་དཀོན་མཆོག་དགྲར་ལེན༔ ནོར་དུམ་རེ་ལ་
མནའ་ཟ༔ སྡིག་པ་ལ་སུས་ཐོབ་བྱེད༔ རྗེའི་བཀའ་ལ་འབངས་མི་ཉན༔ དཔོན་
ལ་གཡོག་མི་ཉན༔ ཕ་ལ་བུ་མི་ཉན༔ མ་ལ་བུ་མོ་མི་ཉན༔ བློ་རྐུན་དང་ངན་
ཤོམ་དང་དུག་སྦྱོར་དར༔ རྒྱལ་རིགས་དམངས་སུ་འབབ༔ བརྐུ་གསོད་བརྡེག་
ཕྲོག་སྣ་ཚོགས་བྱེད༔ མགོ་མཐོ་ཐབས་ཀྱིས་སྨད༔ ལས་ཀ་སྡིག་ལ་བྱེད༔ ཁྲེལ་
མེད་ཕ་མ་གསོད༔ ལོག་འཚོ་སྣ་ཚོགས་དརཿ རིགས་ངན་གྱིས་ཁ་དྲག་རློམ༔
ཆང་ཕོར་རེ་ལ་བལྟས་ནས་གསང་སྔགས་ཁྲོམ་དུ་ཀློག༔ གསེར་ཡ་མ་རེ་ལ་
བལྟས་ནས་མགྲོན་པོ་ལ་ཡང་དབང་བསྐུར༔ ནོར་ལ་བལྟས་ནས་ལུང་མེད་ཀྱི་
རྫུན་དབང་བསྐུར༔ ལྟ་བ་ཉམས་གཏམ བུད་མེད་ཀྱིས་ཆོ་ག་འདོན༔ ཕས་བུ་
ལ་ཡང་བློ་མི་ཁེལ་བའི་དུས་ཤིག་འབྱུང་༔ དེའི་དུས་སུ་བདུད་ཀྱི་རྒྱལ་པོ་
གཅིག་གིས་ཆོས་པའི་ལུས་བླངས་ནས་བློན་འབངས་རྒྱས་པར་འགྱུར་རོ༔ དེའི་
དུས་སུ་ཧོར་དམག་བོད་ན་འབྱུང་ངོ་༔ དེ་འབྱུང་བའི་སྔ་ལྟས་ནི་སད་སེར༔ མུ་
གེ་དང་༔ ནད་དང་མཚོན་དང་༔ ས་གཡོས་དང་༔ མི་བདེ་བ་སྣ་ཚོགས་ཀྱིས་
སྡུག་བསྔལ་ཏེ༔ དེའི་དུས་སུ་ཕལ་ཆེར་བདུད་དབང་དུ་སོང་སྟེ་ངན་སོང་དུ་
ལྟུང་༔ ཆོས་བྱེད་རྣམས་བསོད་ནམས་ཆུང་ སྐུ་ཚེ་ཐུང་ལ་བདུད་ཀྱི་དབང་
གིས་ཀུན་གྱིས་གཤེ་བ་འབྱུང་༔ སངས་རྒྱས་ཀྱི་བསྟན་པ་ཉམས་དམའ་ཞིང་
-126 -



པདྨ་ལས་འབྲེལ་རྩལ་གྱི་སྐྱེས་རབས་དང་༔ ལུང་བསྟན།
བོད་འབངས་བོད་ཁྲིམས་ཧོར་གྱིས་འཇིག༔ ལུང་པ་ཁྲག་མཚོར་འགྲོའོ༔ ས་
གཞི་ཀེང་རུས་སུ་འགྲོ༔ ལས་ཅན་ཆོས་བྱེད་ཐམས་ཅད་མཐར་འབྲོས་པས་
རྒྱལ་པོ་ཉིད་ཀྱང་གཏེར་ཆོས་རྣམས་མཐར་སྦས་ན་འགྲོ་དོན་ཆེ༔ དེ་ཙ་ན་དུས་
ངན་པས་བཀའ་མ་རྣམས་བཀའ་འཆལ་ནས་བྱིན་རླབས་ཀྱང་ཆུང་དུ་འགྲོ༔
གྲུབ་པ་ཐོབ་པ་ཡང་ཉུང་༔ དེ་དུས་སུ་གཏེར་མ་འདི་བཀའ་མ་འཕྱུགས་པས་
བྱིན་རླབས་ཆེ༔ ལས་ཅན་ཅིག་གིས་གཏེར་སྒོ་ཕྱེ་ནས་མཐར་དར་བར་འགྱུར་
རོ་གསུངས་སོ༔ རྒྱལ་པོས་ཡང་སློབ་དཔོན་ལ་ཞུས་པ༔ དེ་ལྟ་བུ་དེ་འོང་བའི་རྒྱུ་
དེ་རཿ ལོ་གང་ལ་ཡོང་༔ དེ་རྣམས་བཟློག་པའི་ཐབས་ཞུ་འཚལ་ཞེས་ཞུས་
པས༔ སློབ་དཔོན་གྱིས་གསུངས་པ༔ ཀྱེ་རྒྱལ་པོ་དེ་ཡོང་བ་ནི༔ སྔོན་བཅོམ་
ལྡན་འདས་དང་བདུད་ནུས་པ་འགྲན་པའི་དུས་སུ༔ བདུད་ཕམ་པས་བདུད་
ཀྱིས་ཤཱཀྱའི་བསྟན་པའི་ཐ་མ་ལ་ངས་ཐམས་ཅད་དབང་དུ་བསྒྱུར་བར་ཤོག་
ཅིག་ཅེས་སྨོན་ལམ་བཏབ་པས༔ ད་ལྟ་དུས་ཀྱི་ཐ་མའི་ཚེ༔ ཕལ་ཆེར་བདུད་
ཀྱིས་བྱིན་གྱིས་བརླབས་ཀྱིས་ཆོས་དང་ནོར་རྫས་ལ་ཆེ་འགྲན་བྱེད༔ ཕ་སྤུན་
དང་ཡུལ་འཁྲུག་བྱེད༔ བཙུན་པས་འདུས་ཁྲིམས་མི་བསྲུང་རྒྱན་ཆ་ལ་དགའ
སྔགས་པས་དམ་ཚིག་མི་བསྲུང་བསྙེན་སྒྲུབ་དོརཿ བུད་མེད་ཀྱིས་ལུས་མི་ཐུབ
སྐྱེ་བོ་ངོ་ཚ་བྲལ༔ བཙན་པོས་རྒྱལ་ཁྲིམས་མི་སྐྱོང་མི་དགེ་སྐྱོང་༔ ཆོས་མེད་
ཆོས་དཀོར་སྐྱོང་ཞིང་རྡོ་རྗེ་ནང་དམེ་བྱེད༔ ཞེ་སྡང་མེ་འབར་འདོད་ཆགས་ཆུ་
ལྟར་ཁོལཿ ཆོས་སྐྱོང་འདྲེར་ལྡང་སྨྱོ་འདྲི་དར་བའི་དུས༔ བདུད་ཀྱིས་བྱིན་གྱིས་
སྔགས་བཙུན་སྲིའུ་གསོ༔ མཁས་བཙུན་འདྲེ་བརྡུང་ལྟ་བ་ཆད་ལྟ་སྟོན༔ གསང་
སྔགས་ཁ་ཚིག་ཁྲོམ་དུ་ཀློག་པའི་དུས༔ བདུད་ཀྱི་བསྟན་པ་དར་བའི་དུས་ཚོད་
- 127 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དེར༔ ཧོར་དམག་ལྕགས་ཕོ་ཁྱིའི་ལོ་ལ་གཡུལ་འགོ་འཚོལ༔ ཆུ་ཕོ་རྟ་ལ་རྟ་
བཞིན་རྒྱུག༔ མེ་མོ་གླང་ལ་གདུག་རྩུབ་བྱེད༔ ཤིང་མོ་གླང་ལ་ཐང་ཅིག་ཟློག༔
དེ་ནི་བཟློག་ཐབས་ཡུལ་ཁྲིམས་བཟང་པོ་དང་༔ རི་རྒྱ་ཀླུང་རྒྱ་ཆོས་ཁྲིམས་དང་༔
སྲོག་བསླུ་མི་དགེ་ཐ་དག་སྤང་༔ དགེ་བཅུ་སྤྱོད་ཅིང་ཚུལ་ཁྲིམས་སྔགས་ཁྲིམས་
བྱ༔ གསུང་རབ་འདོན་ཅིང་གཙུག་ལག་གསོ༔ མཆོད་རྟེན་གསོ་ཞིང་ས་དགྲ་
མནན༔ ནོར་གཏེར་མི་འདོན་ས་ལ་གསེར་མི་བརྐོ༔ ཁྲོ་རྒྱལ་སྒྲུབ་པ་བྱ་ཞིང་མ་
སྲིང་ལས་ལ་བཀོལ༔ ཚོགས་དང་མཆོད་གཏོར་བྱ་ཞིང་ལྷ་འདྲེ་མདོས་ཀྱིས་
བསྐང་༔ ཆོས་ཁྲིམས་ཡུལ་ཁྲིམས་མནའ་ཁྲིམས་བྱ༔ རྨང་ནས་བཟློག་པ་མ་
ཡིན་ཏེ༔ ཐང་ཅིག་བཟློག་པར་འགྱུར་པ་ཡིན༔ ལར་ལྔ་བརྒྱ་དུས་ཀྱི་ཐ་མ་ལ༔
སྤྱོད་ངན་བྱས་ནས་དུས་ངན་ཟེརཿ ཡུལ་ལ་ཞག་མེད་འཇམས་སྐྱ་འཕྱོ༔ ཚེ་ལ་
ལོངས་མེད་སྐར་མདའ་འདྲ༔ ལེགས་པའི་ལེན་ནི་ཉེས་པས་བླན༔ དེ་ཚེ་ཕྱི་
དམག་བོད་ཡུལ་འཇོམསཿ མི་རྣམས་མ་ལུས་གསོད་ལས་ཆེ༔ སྡུག་བསྔལ་
ཁྲག་མཚོ་རྡོལ་ལས་ཆེ༔ རང་སྡུག་རང་གིས་ཉོ་ལས་ ཆེ སྙིང་རེ་རྗེ་སྟེ་བྱ་
ཐབས་མེདཿ ཅེས་སོ༔ སློབ་དཔོན་གྱིས་ཡང་གསུངས་པ༔ ཀྱེ་རྒྱལ་པོ་ཆེན་པོ་
ཁྱེད་ཀྱི་ལྷ་ལྕམ་འདི་ཚེའི་དུས་བྱེད་པ་ནི༔ སྐྱེ་བ་འདིའི་གོང་དུ་རྒྱ་གར་གྱི་ཡུལ་
དུ་ཀ་མ་ཀྲི་ཏིའི་གྲོང་ཁྱེར་དུ༔ རྒྱལ་པོ་འབོ་ལ་ཀུ་ཏྲའི་བཙུན་མོར་སྐྱེས་ཏེ
བཙུན་མོ་གཉིས་ཡོད་པ་ལས་མོ་ལ་བུ་མེད་གཞན་དེ་ལ་བུ་ཡོད་པསཿ ཕྲག་
དོག་བྱས་ནས་བསད་པའི་རྣམ་སྨིན་གྱིས་འདིར་ཚེ་མཐར་མ་ཕྱིན་པར་ཚེའི་
དུས་བྱས་པ་ཡིན་ནོ༔ འདིར་ལས་ཀྱི་འབྲེལ་པ་ནི་སྐྱེ་བ་འདིའི་ཡང་སྔ་ལ་པདྨ་
བདག་དང་མངའ་བདག་རྒྱལ་པོ་དང་༔ བོ་དྷི་ས་ཏྭ་དང་འོ་སྐོལ་གསུམ་གྱིས་མ་
- 128 -



པདྨ་ལས་འབྲེལ་རྩལ་གྱི་སྐྱེས་རབས་དང་༔ ལུང་བསྟན།
གུ་ཏའི་ཡུལ་དུ་མཆོད་རྟེན་བཞེངས་ཏེ་སྨོན་ལམ་བཏབ་པ་དེ་སྦྱང་བུ་ཏྲེ་མའི་
ལུས་སུ་ཡོད་པ་དེས་ཐོས་པ་ལས་བྱུང་བའོ༔ ཕྱི་མ་ནི་ལོ་སྟོང་དུ་དུཁ་སྤྱོད་དེ་
བཤད་ན་རྒྱལ་པོ་ཐུགས་ཁྲེལ་དུ་འགྲོ་གསུང་༔ རྒྱལ་པོ་དགེས་པའི་དོན་དུ་
བཤད་ན་ལྷ་ལྕམ་འདི་ནི་སྐྱེ་བ་བདུན་ཀྱི་གོང་དུ་རྒྱ་གར་གྱི་ཡུལ་ཀོ་ཏའི་གཙུག་
ལག་ཁང་དུ་བྲམ་ཟེའི་བུ་བྱ་ཏ་ལ་ཞེས་བྱ་བར་སྐྱེས་ཏེ་དགེ་སློང་བྱས་པས
གཙུག་ལག་ཁང་དེའི་མེ་ཏོག་གི་ལྡུམ་རར་ཀུ་ཀུ་གཉིས་ཀྱིས་ཆགས་པ་སྤྱད་པ་
མཐོང་བས་ཆགས་པ་སྐྱེས་ནསཿ རིགས་ངན་གྱི་བུ་མོ་ལ་སྤྱད་པས་བསླབ་པ་
ཉམས༔ བསླབ་པ་ཉམས་པས་ཀུ་ཀུ་ར་ལ་ཞེ་སྡང་སྐྱེས་ཏེ༔ རིགས་ངན་མོའི་
འབྲས་རྡུང་བའི་ཐོ་བས་ཀུ་ཀུའི་རྡོ་རྗེ་བརྡུངས་པས་ཀུ་ཀུ་ཤིའོ༔ དེའི་ཉེས་པས་
བྱོལ་སོང་གི་སྐྱེ་བ་མོ་ལུས་ལོ་བརྒྱ་ལེན་ཅིང་དུ་ཁ་སྤྱོད་པར་འགྱུར་རོ༔ ཡང་
དེའི་གཙུག་ལག་ཁང་དེའི་ཨཱ་ལོ་ཀི་རྒྱུའི་ཏིལ་མར་བདུན་ཟོསཿ དེའི་ཉེས་པས་
ཡི་དྭགས་ཀྱི་སྐྱེ་བ་ལོ་བརྒྱ་ལེན་ནོ༔ ཀུ་ཀུ་དེའི་སྲོག་བཅད་པས་དམྱལ་བའི་སྐྱེ་
བ་ལོ་བརྒྱ་ལེན་ནོ༔ ཡང་ཀོ་ཏའི་གཙུག་ལག་ཁང་གི་དགེ་འདུན་ལ་ཏ་ལའི་
ཚིག་རྩུབ་གཅིག་བརྗོད་པའི་ཉེས་པས་ལྷ་མ་ཡིན་གྱི་སྐྱེ་བ་ལོ་བརྒྱ་ལེན་ནོ༔ དེ་
ནས་གཙུག་ལག་ཁང་དེའི་ལྷ་ལ་མེ་ཏོག་གཏོར་བའི་ལས་ཀྱིས་ལྷའི་སྐྱེ་བ་ལོ་
བརྒྱ་ལེན་ནོ༔ དེ་ནས་བསམ་ཡས་སུ་ཁྱི་མོ་ལོང་མའི་སྐྱེ་བ་བདུན་ལེན་ནོ༔
དུཉཁ་ལ་སྤྱོད་པར་འགྱུར་རོ༔ དེ་ནས་ཡར་ལུང་གི་སྟོད་དུ་བུད་མེད་མི་སྡུག་
པའི་གཟུགས་ཅན་བསོད་ནམས་ཆུང་བ་སྤྲང་མོའི་རིགས་ཀྱི་སྐྱེ་བ་བཅུ་ལེན་
ཅིང་ལོ་ལྔ་བརྒྱ་དང་བཅུ་བདུན་དུ་དུཝཁ་སྤྱོད་པར་འགྱུར་རོ༔ མཐར་ནི་པདྨ་
བདག་དང་ཕྲད་ཅིང་བྱིན་གྱིས་རློབ་ཅིང་མི་ལུས་ཐོབ་ཅིང་སངས་རྒྱའོ༔ ཞེས་
- 129 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
གསུངས་སོ༔ ཡང་རྒྱལ་པོས་ཞུས་པ༔ མི་ལུས་ནམ་ཐོབ༔ ཆོས་གང་ལ་སྤྱོད༔
སྐྱེ་བ་དུ་ལ་སངས་རྒྱ་ཞིང་གང་དུ་འདུག་ཅེས་ཞུས་པས༔ སློབ་དཔོན་གྱིས་
བཀའ་སྩལ་པ༔ ལས་ངན་དེ་རྣམས་བྱང་ནསཿ སྒྲགས་གྲོང་གསར་དུ་བུད་མེད་
གཅིག་གི་ལུས་ཐོབ་ནས་དབང་པོ་ཚང་བར་སྐྱེ༔ ངའི་གདམས་པ་འབྲེལ་པ་
ཐོགས་པ་ཙམ་འབྱུང་༔ དེ་ནས་འཕོས་ནས་ལྷོ་བྲག་གི་ལ་ཡག་ཏུ་སྐྱེ༔ བུ་མོ་
སྤྲེལ་ལོ་མ་ཤེས་རབ་ཆེ་བ་ཅིག་སྐྱེ༔ ངའི་སྤྲུལ་པ་གཅིག་གིས་ཟིན་ཏེ་ལམ་སྣ་
ཟིན་པར་འགྱུར་རོ༔ དེ་ནས་འཕོས་ནས་གཡས་རུ་གྲོང་དམར་བྱ་བར་སྐྱེས་
པའི་ལུས་ཐོབ་སྟེ་སྔར་གྱི་ཀོ་ཏའི་གཙུག་ལག་ཏུ་རབ་ཏུ་བྱུང་བའི་བག་ཆགས་
ཀྱིས་རབ་ཏུ་འབྱུང་བར་འགྱུར་རོ༔ དེ་ནས་ངའི་སྤྲུལ་པ་གཅིག་དང་འཕྲད་ནས་
གདམས་པ་བྱིན་པས་རིག་པའི་ངོ་བོ་མཐོང་སྟེ༔ ཌཱཀྐིས་རྗེས་སུ་འཛིན་པར་
འགྱུར་རོ༔ སྐྱེ་བ་དེའི་འོག་ཏུ་རྡོ་དང་བོད་ཀྱི་མཚམས་སུ་འབྲི་ལྡང་ཞེས་བྱ་བར་
སྐྱེ་སྟེ༔ སྔ་མའི་བག་ཆགས་ཀྱིས་རབ་ཏུ་འབྱུང་བར་འགྱུར་རོ༔ ཌཱཀྐི་མ་ཐམས་
ཅད་ཀྱིས་བར་ཆད་བསྲུངས་ཏེ་ངའི་ཟབ་གཏེར་དང་འཕྲད་དེ་གཏེར་སྒོ་གསུམ་
འབྱེད་པར་འགྱུར་རོ༔ དེའི་དུས་སུ་འགྲོ་དོན་མི་འབྱུང་སྟེ་སྦས་པའི་ཚུལ་དུ་
ཉམས་སུ་ལེན་པའི་དུས་ཡིན༔ ངའི་ཟབ་ཆོས་ཀྱི་བདག་པོར་འགྱུར་རོ༔ འོན་
ཀྱང་ཆོས་ཀྱི་འབྲེལ་བདུན་ཅུ་འབྱུང་ངོ་༔ ཌཱཀྐིས་ཡིད་བསྐུལ་ཟབ་མོའི་གནད་
ཀྱི་འབྲེལ་པ་བདུན་གསུམ་འབྱུང་ངོ་༔ ཟབ་གཏེར་འདིའི་བདག་པོ་སྒྲགས་ཟུར་
ཁང་དུ་བུ་མོ་སྤྲེལ་ལོ་མ་ལུས་ཕྲ་ལ་རྣམ་བཞག་ཆེ་བ་ཤེས་རབ་ཆེ་བ་ཆོས་ལ་
མོས་པ་ཡིད་དུ་འོང་ཞིང་སོ་ཞོ་ཡོད་པ་སྨིན་མཚམས་སུ་སྨེ་བ་པདྨ་འདྲ་བ་ཡོད་
པ་མཚོ་རྒྱལ་གྱི་བྱིན་གྱིས་བརླབས་པ་ཞིག་འབྱུང་༔ དེ་ལ་གདམས་པ་བྱིན་ན་
- 130 -



པདྨ་ལས་འབྲེལ་རྩལ་གྱི་སྐྱེས་རབས་དང་ ལུང་བསྟན། །
ཁ་རག་གི་ཕུར་ལྷག་མེད་ལ་སངས་རྒྱའོ༔ དར་ཆ་ཡང་འགའ་ཙམ་འབྱུང་ངོ་༔
དེ་མིན་འགྲོ་དོན་མི་འབྱུང་ཞིང་ཐམས་ཅད་བདུད་ཀྱིས་བསམ་པ་བསྒྱུར་བས་
དེ་ལ་མོས་པ་ཤིན་ཏུ་ཉུང་ངོ་༔ དེ་དང་འཕྲད་པ་ཡང་དོན་ཆེན་དུ་འགྱུར་རོ༔ དེ་
ནི་ལོ་ལྔ་བཅུ་ང་དགུ་ལ་སྐྱེ་བ་འཕོས་ཏེ་དེའི་གོང་དུ་འདའ་བའང་སྲིདཿ ཚེ་སྒྲུབ་
བྱས་ན་བག་ཅིག་བཞུགས་སོ༔ དེ་ནས་འཕོས་ནས་བུམ་ཐང་དུ་སྐྱེ་བར་འགྱུར་
རོ༔ བུམ་ཐང་སྨད་ཀྱི་བྲག་སེང་གེ་འདྲ་བ་ལ་ཀློང་གསལ་ཉི་མའི་རྒྱུད་དང་༔
སྙིང་ཏིག་གི་རྒྱུད་བཅུ་བདུན་མན་ངག་དང་བཅས་པ་ཐོན་པར་འགྱུར་རོ༔ ལྷོ་
བྲག་མཁར་ཆུ་ལ་རྫོགས་ཆེན་གྱི་བསྟན་པ་དར་ཞིང་རྒྱས་པར་འགྱུར་རོ༔ ཟབ་
མོ་གནད་ཀྱིས་ཐེབ་པ་བརྒྱ་རྩ་བརྒྱད་འབྱུང་ངོ་༔ ཆོས་ཀྱི་འབྲེལ་པ་སྟོང་རྩ་
བརྒྱད་འབྱུང་ངོ་༔ འགྲོ་དོན་ནུས་པ་སུམ་ཅུ་འབྱུང་ངོ་༔ ལྷོ་བྲག་གི་བྲག་སེང་
གེའི་གདོང་པ་ཅན་ནས་སེམས་ཕྱོགས་ཀྱི་ཆོས་སྡེ་ཐམས་ཅད་ཐོན་པར་འགྱུར་
རོ༔ མོན་མཁར་སྟེང་ནས་བདག་གི་ངན་སྔགས་ཟབ་མོ་ཐོན་པར་འགྱུར་རོ༔
མཆིམས་ཕུ་འདི་ཉིད་དུ་སྦས་པའི་ལྷ་ལྕམ་མོ་རང་གི་ཟབ་དོར་ཟབ་བེར་སྲུབ་
མེད་དང་གཡུ་གུང་རི་ཁ་དམར་འདི་དང་༔ གཟི་མཆོང་གསེར་གཡུའི་ལན་ཚར་
འདི་དང་༔ དདུལ་དཀར་གྱི་མེ་ལོང་རྒྱངས་གསལ་འདི་དང་༔ ཨོ་རྒྱན་བདག་
གི་ཆོས་གོས་གསེར་གྱི་ཧ་རིས་ཅན་འདི་དང་༔ ཐོད་པ་སྨུག་འཁྲིགས་པ་འོད་ཁ་
འདིའི་ནང་དུ་ཚེ་གཅིག་ལ་སངས་རྒྱ་བའི་དབང་བཞིའི་གདམས་པ་རྒྱུད་དང་
བཅས་པ་སྦེད་པས་འདི་རྣམས་མོར་སྐྱེ་བ་འཕོས་ཏེ་ཕོ་ལུས་བླངས་ནས་ཐོན་
པར་འགྱུར་རོ༔ འགྲོ་དོན་དཔག་མེད་བྱས་ཏེ་སྐྱེ་བ་དེར་མངོན་པར་རྫོགས་
པར་སངས་རྒྱས་ཏེ་ཟངས་མདོག་དཔལ་རིར་རྒྱལ་པོ་དང་མཚོ་རྒྱལ་དང་ལྷ་
-131-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལྕམ་དང་༔ པདྨ་འོ་སྐོལ་ཞལ་མཇལ་ལོ་གསུངས༔ དེར་རྒྱལ་པོ་དགྱེས་ཏེ་ཕྱག་
དང་བསྐོར་བ་ཡང་བྱསཿ སློབ་དཔོན་གྱིས་རྒྱལ་པོ་ལ་གདམས་པ་དཔག་ཏུ་
མེད་པ་གསུངས༔ དེར་ལྷ་ལྕམ་གྱི་ལུས་གོས་གདམས་པ་དང་བཅས་པ་བསྲེ་
སྒྲོམ་སྨུག་པོར་བཅུག་སྟེ་གཏེར་དུ་སྦས་ཏེ༔ ལྷ་ལྕམ་ཉིད་དང་འཕྲད་པར་སྨོན་
ལམ་བཏབ་བོ༔ དེ་ནས་ སློབ་དཔོན་གྱིས་ ལྷ་ལྕམ་གྱི་སྙིང་ཁར་ཤེས་རབ་
མཚལ་གྱིས་ཡི་གེ་ནིཾ༔ གཅིག་བྲིས་ཏེ་རྣམ་པར་ཤེས་པ་བཀུག་པས་དབུགས་
བྱུང་སྟེ་ལབ་ཤེས་པ་བྱུང་ངོ་༔ དེར་དབང་བསྐུར་ཏེ་གསང་མཚན་པདྨ་ལས་
འབྲེལ་རྩལ་དུ་བཏགས་སོ༔ ཚེ་སྔོན་གྱི་ལས་ངན་ཟད་པ་དང་སངས་རྒྱས་ཏེ་
ཡབ་སྲས་དཔོན་སློབ་དང་བཅས་པ་མཇལ་ལོ༔ ཞེས་མོ་ལ་ལུང་ཡང་བསྟན་ནོ༔
དེ་ནས་པུར་དེ་བསྲེག་པའི་ཚུལ་བསྟན་པ་དང་སློབ་དཔོན་གྱིས་སྐད་ཅིག་ལ་ཨོ་
རྒྱན་ཡུལ་དུ་ཚོགས་འཁོར་མཛད་དོ༔ སློབ་དཔོན་གྱིས་གསུངས་པ༔ མཚོ་རྒྱལ་
གྱིས་འདི་རྣམ་དཀར་ཆག་ལ་ཐོབ་ཅིག༔ ངའི་ཟབ་གཏེར་ལ་སྦེད་དེ་ཕྱི་མར་ལྷ་
ལྕམ་སྐྱེ་བ་འཕོས་པའི་དུས་སུ་ངའི་ཟབ་གཏེར་དང་འཕྲད་པས་ཡིད་ཆེས་པའི་
དོན་དུ༔ དེའི་ཟླ་ལ་སྦེད་དོ་གསུངས་ཏེ་མཚོ་རྒྱལ་གྱིས་ཡི་གེར་བཏབ་བོ༔ ཕྱི་
མ་ལ་ལྷ་ལྕམ་མོ་རང་དང་འཕྲད་པའི་དུས་སུ་ཡང་ཁ་བྱང་འདི་ཉིད་སུ་ལ་ཡང་
མ་བསྟན༔ གདམས་པ་ནི་སྨོས་ཀྱང་ཅི་འཚལ་ཏེ་རང་ཉམས་སུ་ལོངས་ཤིག
ཚེའི་དུས་མ་བྱས་པའི་གོང་དུ་གདམས་པ་རྣམས་དང་ཁ་བྱང་གི་ཤོག་སེར་འདི་
རྣམས་བུམ་ཐང་སྨད་ཀྱི་བྲག་སེང་གེ་འདྲ་བའི་སྟེང་ན་ཤིང་བེ་རྐང་གཅིག་ཡོད་
དོ༔ ཐག་པ་བཏགས་ནས་དཔྱངས་ལ་ཕྱིན་པ་ན་ཕྱི་ནས་མི་གསལ་བའི་ཕུག་པ་
གཅིག་ ཡོད་ པས་ དེའི་ ཕུག་ན་ ཀློང་ གསལ་ གྱི་ རྒྱུད་ དང༌ བཅུ་ བདུན་ རྒྱུད་
= 132 =



པདྨ་ལས་འབྲེལ་རྩལ་གྱི་སྐྱེས་རབས་དང་ ལུང་བསྟན།
གདམས་པ་དང་བཅས་པ་ཡོད་པས་དེའི་ཟླ་ལ་སྐྱོལ༔ སྐྱེ་བ་དེའི་ཕྱི་མ་ལ་དེ་
དང་འཕྲད་པར་ཐེ་ཚོམ་མེད་པར་ཡིད་ཆེས་པ་འབྱུང་༔ གདམས་པ་འདི་མཚོ་
རྒྱལ་གྱིས་བྱིན་གྱིས་བརླབས་པ་དེ་མིན་པ་སུ་ལ་ཡང་ཚིག་ཙམ་ཡང་མ་ཟག་
པར་གཏེར་དུ་སྦོས་སོ༔ སྐྱེ་བ་འདིར་སྤེལ་ཡང་མི་འཕེལ་ཏེ་ཡིད་མི་ཆེས་ཤིང་
གཤེ་སྐུར་གྱི་གནས་སུ་འགྲོ༔ ལས་ཅན་གདུལ་བྱ་དུས་ལ་མ་བབ་པས་ཟོག་ཏུ་
མཐོང་ཡོང་༔ ཌཱཀྐི་མའི་བཀའ་ཆད་ཀྱང་འབྱུང་ངེས་པས་རླུང་ཕྱོགས་ཙམ་དུ་
ཡང་མ་བརྗོད༔ ཉམས་སུ་བླངས་ཏེ་སྦ་བར་བྱའོ༔ ཞེས་ཡི་གེར་བཏབ་བོ༔ ས་
མ་ཡཱ༔ རྒྱ་རྒྱ་རྒྱ༔ སྤྱི༔ བདག་འདྲ་པདྨ་འབྱུང་གནས་ཀྱིས༔ ཡང་ཅིག་གཏེར་གྱི་
ཁ་བྱང་བསྟན༔ བྱར་ཞེས་བྱ་བའི་ལུང་ཕུ་ན༔ ལྷ་རི་གཟིགས་པོ་ཞེས་བྱའི་རི༔
འབྲུ་ཕུང་སྤུངས་པ་ལྟ་བུའི་རྩེ༔ ཡིད་ཙམ་ལྷོ་རུ་ཉེ་བ་ན༔ མན་ཤེལ་དག་ལས་
གྲུབ་པ་ཡི༔ རྡོ་རྗེ་སེམས་དཔའི་སྐུ་ནི་ཁྲུ་གང་བ༔ དེ་ཡི་ནང་དུ་བལྟས་པ་ཡིས
ཞི་ཁྲོ་ལོངས་སྐུའི་ལྷ་ཚོགས་ནི༔ ཡུལ་ཁམས་ཙམ་དུ་འཆར་བ་ཡོད༔ དེ་ཡི་ཟླ་
ལ་རྡོ་རྗེ་སེམས་དཔའ་ཡི༔ ངོ་སྤྲོད་གནད་ཀྱི་མན་ངག་བཅུ་དྲུག་ཡོད༔ གསེར་
གཡུ་རིན་ཆེན་བྲེ་གང་ཡོད༔ རྒྱ་རྒྱ༔ ཙཱ་རི་དག་གི་ལ་སོ་ན༔ རྟ་གདོང་འདྲ་བའི་
བྲག་གཅིག་ཡོད༔ དེ་ཡི་རྩེ་མོ་བས་ནི་དམའ་ས་ན༔ རྟ་མགྲིན་དབང་གི་སྒྲུབ་
རྒྱུད་ནི༔ ཟངས་ཀྱི་རྟ་མགོ་གང་ཡོད་དོ༔ རྒྱ་རྒྱ༔ བོས་ན་རྡོ་བ་མཚན་མ་འདྲ་བ་
ཡི༔ ཕ་འོང་འོག་ན་རྩྭ་རིའི་གཏེར་ཡིག་དང་༔ ཌཱཀྐིའི་སྒྲུབ་སྐོར་བརྒྱ་དང་རྩ་
བརྒྱད་ཡོད༔ དབང་སྡུད་མན་ངག་ཁྲིད་དང་བདུན་གསུམ་ཡོད༔ ཙཱ་རི་དག་གི་
རྣམ་དག་དང་༔ རྔམ་པ་སྒྲ་སྒྲོག་བསིལ་བ་ཚལ་ གྱི་ལམ་ཡིག་ཡོད༔ རྒྱ་རྒྱ༔
བྱར་གྱི་ཕུ་ན་ཤམ་མདའ་ཞེས་བྱའི་ཡུལ༔ བྲག་ནི་སྟག་མོ་གནམ་དུ་མཆོངས་
- 133 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འདྲ་ ལ བཀའ་བརྒྱད་ ཕུར་པ་ གཤིན་ རྗེའི་ ངན་ སྔགས་ སྐོར༔ གྲངས་ལས་
འདས་ཏེ་ཤོག་སེར་ཁུར་ཅིག་ཡོད༔ རྒྱ་རྒྱ༔ དྭགས་ཀྱི་ཡུལ་གྱི་སྒམ་པོ་ཟངས་
ལུང་ཞེས་བྱ་ལཿ བྲག་རི་རལ་པ་གནམ་དུ་བརྗེས་པ་འདྲ་བ་ལཿ བྲམ་ཟེ་སྐྱེ་བ་
བདུན་པའི་ཀེང་རུས་ཤ་རྣམས་དང་༔ དེ་ཡི་མགོ་ལ་ཕག་མོ་ལྷ་ལྔ་བྱོན་པ་ཡོད༔
རྒྱ་རྒྱ༔ དེ་ཡི་ཤར་གྱི་ཀོང་པོ་ང་ལ་ན༔ ཕ་འོང་དམར་པོ་སྙིང་གི་གཟུགས་འདྲ་
ལ༔ དེ་ཡི་འོག་ན་དར་ཟབ་རིན་ཆེན་སྣ་ལྔའི་གཏེར་ཡོད་དོ༔ རྒྱ་རྒྱ༔ བུ་ཆུ་ལྷ་
ཁང་ཞེས་བྱའི་གཙུག་ལག་ལ༔ མ་ཐེམ་དག་གི་གཡས་ན་ནི༔ རེས་བཞི་དག་
ལ་བྲུས་པ་ན༔ གསེར་ཕྱེ་ཕུལ་གང་ཡོད་དོ༔ རྒྱ་རྒྱ༔ ཀོང་པོ་བ་ཡོ་ཞེས་པའི་ལ་
གཅིག་བརྒལ་བ་ན༔ མཚོ་ཡི་དཀྱིལ་ན་བོ་དོ་གཅིག་ལ་ནི༔ འཆི་མེད་ཚེ་ཆུའི་
གཏེར་ཡོད་དོ༔ རྒྱ་རྒྱ༔ ཡང་བྱར་སྨད་ཨ་ཤུ་བྲག་མདུན་ན མཆོད་རྟེན་དག་
གི་བུམ་པ་ན༔ ཚེ་སྒྲུབ་སྨན་གྱི་བཅོས་ཁ་མང་དུ་ཡོད༔ རྒྱ་རྒྱ༔ འདི་རྣམས་ཀྱི་
ལྡེ་མིག་ཟངས་ཡག་བྲག་ལ་ཡོད༔ ཀུན་ལ་མི་བསྟན་གསང་བ་གཅེསཿ རྫོགས་
སོ༔ དང་ལུང་ལྡང་ལྷའི་བྲག་མདུན་ནས། །སྤྲུལ་སྐུ་ཉང་བན་ཚུལ་བློ་ཡིས།
ཁྱད་པར་མཁའ་འགྲོ་སྙིང་ཏིག་སྐོར། །གདན་དྲངས་ཤོ་བན་ལེགས་ལྡན་ལ། །
ཐུགས་ཀྱི་སྲས་སུ་གཟིགས་ནས་གནང་། །སྐུ་དྲིན་ཆེ་འོ་བརྗེད་པ་མེད། །ཆོས་
རྗེ་བྱང་སེམས་ལེགས་ལྡན་པས། །བྱ་བྲལ་དགོན་རིན་བདག་ལ་གནང་། །ཡེ་
ཤེས་མཚོ་རྒྱལ་གྱི་ཕྱག་བྲིས་ཤོག་སེར་སྔོ་སྐྱ་ལས་བཤུས་སོ། །དགེའོ།། །།
- 134 -



༄༅། །གཏེར་གྱི་ཁ་བྱང་བཞུགས་པའོ༔ མངྒ་ལཾ༔ ༔
བདག་འདྲ་པད་མ་འབྱུང་གནས་ཀྱིས༔ ཡང་ཅིག་གཏེར་གྱི་ཁ་བྱང་བསྟན༔
བྱར་ཞེས་བྱ་བའི་ལུང་ཕུ་ན༔ ལྷ་རི་བཟིས་པོ་ཞེས་བྱའི་རི༔ འབྲུ་ཕུང་སྤུངས་པ་
ལྟ་བུའི་རྩེ༔ ཡིད་ཙམ་ལྷོ་རུ་ཉེ་བ་ན༔ མན་ཤེལ་དག་ལས་གྲུབ་པ་ཡི༔ རྡོར་
སེམས་སྐུ་ནི་ཁྲུ་གང་ལ༔ དེ་ཡི་ནང་དུ་བལྟས་པ་ཡིས༔ ཞི་ཁྲོ་ལོངས་སྐུའི་ལྷ་
ཚོགས་ནི༔ ཡུལ་ཁམས་ཙམ་དུ་འཆར་བ་ཡོད༔ དེ་ཡི་ཟླ་ལ་རྡོ་རྗེ་སེམས་དཔའ་
ཡི༔ ངོ་སྤྲོད་གནད་ཀྱི་མན་ངག་བཅུ་དྲུག་ཡོད༔ གསེར་གཡུ་རིན་ཆེན་བྲེ་གང་
ཡོད༔ ས་མ་ཡ༔ རྒྱ་རྒྱ་རྒྱ༔ ཙཱ་རི་དག་གི་ལ་སོ་ན༔ རྟ་གདོང་འདྲ་བའི་བྲག་
ཅིག་ ཡོད༔ དེ་ཡི་རྩེ་ བས་ དམའ་ བ་ན༔ རྟ་མགྲིན་དབང་ གི་ སྒྲུབ་རྒྱུད་ནི༔
ཟངས་ཀྱི་རྟ་མགོ་གང་ཙམ་ཡོད༔ རྒྱ་རྒྱ་རྒྱ༔ བོས་ཀྱི་རྡོ་མཚན་འདྲ་བའི་འོག༔
ཊཱཀྐི་དག་གི་སྒྲུབ་སྐོར་ནི༔ རིགས་མི་འདྲ་བ་བརྒྱ་རྩ་ ཡོད༔ དབང་སྡུད་མན་
ངག་ཁྲི་དང་བདུན་གསུམ་ཡོད༔ རྩྭ་རིའི་ལམ་ཡིག་རྣམ་བདུན་དང་༔ རྣམ་པ་
སྒྲ་སྒྲོགས་ལམ་ཡིག་དང་༔ བསིལ་བ་ཚལ་གྱི་ལམ་ཡིག་ཡོད༔ རྒྱ་རྒྱ་རྒྱ༔ བྱར་
ཕུ་ཤམ་མདའ་ཞེས་བྱའི་ཡུལ༔ བྲག་ནི་སྟག་མོ་གནམ་དུ་མཆོངས་འདྲ་ལ
བཀའ་བརྒྱད་ཕུར་པ་གཤིན་རྗེའི་མན་ངག་སྐོར༔ གྲངས་ལས་འདས་ཏེ་ཤོག་
སེར་ཁུར་ཅིག་ཡོད༔ རྒྱ་རྒྱ་རྒྱ༔ དྭགས་ཀྱི་སྒམ་པོ་ཟངས་ལུང་ན༔ བྲག་ནི་རལ་
པ་གནམ་དུ་བརྗེས་འདྲ་ལ༔ བྲམ་ཟེ་སྐྱེ་བདུན་རྐང་རུས་ཤ་རྣམས་དང་༔ དེའི་
དབུ་ལ་ཕག་མོ་ལྷ་ལྔ་བྱོན་པ་ཡོད༔ རྒྱ་རྒྱ་རྒྱ༔ དེའི་ཤར་གྱི་ཀོང་པོ་ད་ལ་ན༔ ཕ་
- 135-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བོང་དམར་པོ་སྙིང་གི་གཟུགས་འདྲ་ལ༔ དེའི་འོག་ན་དར་ཟབ་རིན་ཆེན་སྣ་
ལྔའི་གཏེར་ཡོད༔ རྒྱ་རྒྱ་རྒྱ་༔ ཀོང་པོའི་བུ་ཆུ་ལྷ་ཁང་ཞེས་བྱའི་གཙུག་ལག་ན༔ མ་
ཐེམ་དག་གི་གཡས་དག་ན༔ རེས་བཞི་དག་ལ་བྲུས་པ་ན༔ གསེར་གྱི་ཕྱེ་མ་
ཕུལ་གང་ཡོད༔ རྒྱ་རྒྱ་ རྒྱ ཀོང་པོ་བ་ཡོ་ཞེས་ བྱའི་ ལ་བརྒལ་བ་ན༔ མཚོ་
དཀྱིལ་བོ་དོ་གཅིག་ལ་ནི༔ འཆི་མེད་ཚེ་ཆུའི་གཏེར་ཡོད་དོ༔ རྒྱ་རྒྱ་རྒྱ༔ གཞན་
ཡང་༔ བྱར་སྨད་ཨ་ཤུའི་མདུན་ན་ནི༔ མཆོད་རྟེན་དག་གི་བུམ་པ་ན༔ ཚེ་སྒྲུབ་
སྨན་གྱི་བཅོས་ཀ་མང་དུ་ཡོད༔ འདི་རྣམས་ཀྱི་ལྡེ་མིག་ཟང་ཡག་བྲག་ལ་ཡོད༔
ཀུན་ལ་མི་བསྟན་གསང་ཞིང་སྦ་བར་བྱའོ༔ ས་མ་ཡ༔ རྒྱ་རྒྱ་རྒྱ༔ ཁ་ཐམ རྒྱ་
རྒྱ་རྒྱ༔
༄༅། །རྒྱལ་སྲས་ལེགས་པའི་ལུང་བསྟན་ནོ༔
དྲི་མེད་ཤེལ་དཀར་ མགོན་སྐྱིད་ཁྱོད༔ འཁྲུལ་ནས་བཟང་ངན་རྟོག་
དཔྱོད་ཀྱང་༔ ཐེག་ཆེན་ལམ་ལ་གུས་པས་ཞུགསཿ འདི་ནས་སྐྱེ་བ་བཅུ་བདུན་
ཚེ་ལོ་ལྔ་བཅུ་ཁ་རལ་དུས༔ ཁ་བ་ཅན་གྱི་དབུས་ཀྱི་རཿ དཀར་པོ་གླིང་
ཕྲན་གཉལ་གྱི་ཡུལཿ གསེར་གྱི་སྡིག་པ་གབ་འདྲ་ཡི༔ ལུང་པ་ཆུ་དཀར་ཤར་
ལྷོར་བལྟ༔ གསད་གསོ་སྔགས་ཀྱི་རྒྱུད་འཛིན་བུ༔ རྡོ་རྗེའི་རིགས་ལྡན་ཡུམ་ལ་
བལྟམས༔ པདྨའི་རིགས་ཡིན་དོན་བློ་ལྡན༔ འཁོར་བའི་ཆ་འཛིན་དེས་མ་གོས༔
ཨོ་རྒྱན་ཆོས་ཀྱིས་རང་རྒྱུད་གྲོལ༔ དེ་ཕྱིར་འཁོར་བ་ཅིག་ཆོད་སོགས༔ སེམས་
ཅན་ཀུན་དོན་དེ་ལ་གཏོད༔ གསང་སྔགས་སྙིང་པོའི་མཐར་ཐུག་འདི༔ བཀྲག་
ཆུང་རྡོ་རྗེ་བྲག་ལ་སྦེད༔ གཏེར་སྲུང་མཁའ་འགྲོ་ནག་མོ་གྱིས༔ གཏེར་འདི་ཀླུ་
- 136 -



གཏེར་གྱི་ཁ་བྱང༌།
བཙན་ཁྱོད་ལ་གཏད༔ ལས་ལྡན་སྙིང་གི་བུ་ལ་གཏོརཿ ལས་མེད་བྱུང་ན་མ་
སྦྱིན་ཅིག ཅེས་པ་འདི་རྫོགས་ཆེན་འཁོར་བ་ཆིག་ཆོད་ཀྱི་གཤམ་ན་འདུག་གོ
༄༅། །ཡང་ཟབ་མཁའ་འགྲོ་སྙིང་ཐིག་འདི༔ ཀུན་ལ་མ་སྤེལ་ཉམས་སུ་
ལོངས༔ སྤྲེལ་ དྲགས་ སྣོད་མིན་ དམ་ སེལ་ བྱེད༔ དེ་ ཡི་ སྐུ་ ཚེ་ ཚད་ མི་ ཕྱིན༔
བརྒྱུད་འཛིན་ཉེར་ཅིག་ལྔ་བཤད་པ༔ གཅིག་གིས་ཚུལ་དང་ལྡན་པས་སྤེལ
ཤེལ་དཀར་སྐྱེ་བ་བཅུ་བདུན་ན༔ ཤམ་པོ་གངས་ཀྱི་ཤར་ལྷོ་ངོས༔ རིགས་ལྡན་
ཆུ་ཁམས་སྟག་ལོ་པ༔ སྦས་ཚུལ་འཁོར་བའི་ཆ་འཛིན་ཅིང་༔ ཞེན་པ་ཆུང་ཞིང་
ངང་རྒྱུད་རིང་༔ སྙིང་སྡར་ཚེ་རིང་ལོངས་སྤྱོད་ཆུང་༔ སྙིང་ཐིག་ཐབས་ཀྱི་ཆ་
ཡིན་པསཿ བརླ་གཡས་པ་ཡི་ནང་ལོགས་ལ༔ ཤ་སྨེ་འཁའ་འགྲོའི་སྤྱན་འདྲ་
ཡོད༔ སྐྱེས་བུ་དམ་ལྡན་ལེགས་པ་ཞེས༔ ཟབ་མོ་ཆོས་ཀྱི་བསྟན་པ་སྤེལཿ སྐྱེས་
མཐའི་བྱང་སེམས་མིན་ རེ་ཀན༔ འདི་ཡིས་འགྲོ་དོན་སྤེལ་ བ་ ཡོད༔ ས་ལ་
གནས་པའི་བྱང་སེམས་ཀྱིས༔ རྒྱ་གར་རྒྱ་ནག་སིང་ག་དང་༔ བོད་ཡུལ་ཀུན་ཏུ་
འཕེལ་བ་འགྱུརཿ གཞན་ཡང་བཤེས་གཉེན་དམ་པ་དང་༔ ལམ་བསྒོམ་ཐེག་
ཆེན་རིགས་རྣམས་མོས༔ ཕལ་བའི་འགྲོ་བ་མོས་འདུད་ཉུང་༔ འདི་དང་འཕྲད་
ཚད་དོན་ཆེན་འགྱུར༔ ཅེས་པ་མཁའ་འགྲོ་སྙིང་ཐིག་གི་ནང་ན་འདུག་གོ༔ ཨཱི༔
= 137-



༄༅། །མཁའ་འགྲོ་སྙིང་ཏིག་གི་ལག་འགྲིག་བཞུགས་པ་
ལགས་སོ་ཨང་།
བླ་མ་ཡི་དམ་ཌཱཀྐི་ལ་ན་མོ། །མཁའ་འགྲོ་སྙིང་ཏིག་གི་ལག་འགྲིག་ལ།
དང་ པོ་ དལ་ འབྱོར་ རྙེད་ དཀའ་ བསྒོམ། ལས་ རྒྱུ་འབྲས། འཁོར་ བའི་ ཉེས་
དམིགས། ཐར་པའི་ ཕན་ཡོན་བསམ། འཆི་བ་མི་རྟག་པ་བསྒོམས་པ་དང་།
སྔོན་འགྲོའི་ཆོས་བཞི་ཚང་བར་བྱ། དེ་ནས་སྐྱབས་འགྲོ་སེམས་བསྐྱེད་བྱ།
ཡིག་བརྒྱ་བསྒོམ་བཟླས། མཎྜལ་འབུལ་བ། བླ་མའི་རྣལ་འབྱོར་རྣམས་རིམ་
པར་བྱའོ། །བསྐྱེད་རིམ་གྱི་སྐོར་ལ། སྐྱབས་འགྲོ་སེམས་བསྐྱེད་སྤྱི་མཐུན་བྱས།
རིགས་ལྔ་མཆོད་འབུམ་གྱི་བཀའ་བསྒོ་ནས་མཆོད་པ་བྱིན་བརླབ་ཡན་བྱས།
རིགས་ལྔ་ཕྱི་སྒྲུབ་ལྟར་གཞལ་ཡས་ཁང་བསྐྱེད་ནས་བདག་བསྐྱེད་རིགས་ལྔ་
ནང་སྒྲུབ་ལ་བྱ། མདུན་བསྐྱེད་རིགས་ལྔ་ཕྱི་སྒྲུབ་ལ་བྱེད། སྤྱན་འདྲེན་ནས་ནང་
མཆོད་འབུལ་བ་ཡན་དཀྱུས་བཞིན་བྱ། དེ་ནས་སྨན་རག་གཏོར་གསུམ་འབུལ། །
གསང་མཆོད་བྱ། བསྟོད་པ་དང་བཤགས་པ་བྱ། ཚོགས་མཆོད་བྱ། ལྷག་མ་
མཁའ་འགྲོའི་ལས་བྱང་ནས་བཏང་། གཏོར་ལྷག་ཆད་མདོ་བསྟན་སྐྱོང་དང་
བཅས་པ་བྱའོ། །མཁའ་འགྲོའི་ལས་བྱང་ཡང་། སྐྱབས་འགྲོ་ནས་མཆོད་པ་
བྱིན་བརླབ་ཡན་དཀྱུས་བཞིན་ནོ། །གཞལ་ཡས་ཁང་རིགས་ལྔ་ཕྱི་སྒྲུབ་ལྟར་
རོ། །རྟ་མགྲིན་ལུས་དཀྱིལ་ལ་བདག་བསྐྱེད་བྱ། ཊཱཀྐི་མངོན་རྟོགས་ལ་མདུན་
བསྐྱེད་ བྱ། སྤྱན་ འདྲེན་ ནས་ནང་ མཆོད་ ཡན་ དཀྱུས་ བཞིན་ ནོ། །སྨན་ རཀ་
- 138 -



མཁའ་འགྲོ་སྙིང་ཏིག་གི་ལག་འགྲིག
གཏོར་གསུམ་གསང་མཆོད་བྱ། བསྟོད་པ་གཞུང་ལྟར་བྱའོ། །ཚོགས་མཆོད་
རྒྱས་པར་ བྱེད་ པ་ལ། གོང་མ་ལྟར་ སྤྱན་འདྲེན་ཅིག་ཚོགས་ལ་སྤྱན་འདྲེན་
གཤེགས་སུ་གསོལ་ཅེས་པ་སྦྱར་རོ། །ཚོགས་འབུལ། བསྐང་བ་བྱ། ལས་བྱང་
ལྟར་བཤགས་པ་བྱ། བསྒྲལ་བཏབ་བྱ། ལྷག་ཆོག་བྱ། ཤིན་ཏུ་གལ་ཆེ་མཁའ་
འགྲོའི་བསྐུལ་ ཡང་ བྱ། གཏོར་ལྷག་བསྐྱང་ངོ༌། །ད་དབང་ གི་ སྐོར་ལ་སློབ་
དཔོན་དང་སློབ་མའི་མཚན་ཉིད་བརྟགས་པ་ནི་དང་པོའི་དུས་སུ་བྱའོ། །ས་
ཆོག་བྱ། དཀྱིལ་འཁོར་སྟེགས་བུ་ལེགས་པར་བྱས་ཏེ་དྲིས་བྱུགས། མེ་ཏོག་
ཚོམ་ཕུན་གཞུང་ལྟར་བཀོད། བུམ་པ་བཅའ། མངོན་རྟོགས་རིགས་ལྔ་ཕྱི་ནང་
གིས་བསྒོམ་ཞིང་ཚོགས་ཡན་ཚང་བར་བྱ། གསོལ་བ་གདབ། སྟ་གོན་གྱི་ཆོ་ག་
རྣམས་བྱ། བུམ་པ་བསྒྲུབ། སློབ་བུ་སྟ་གོན་བྱ། དམ་ཚིག་ཕོག །ཐུན་མོང་གི་
རྫས་བཞི་གཏད། ཆོས་བཤད། དེ་ནས་ཐེག་ཆོག་དང་ཚོན་ཆོག་བྱ། དེ་ནས་
དལ་སྒྲུབ། དལ་བསྟན་པའི་སྐབས་སུ་དཀྱིལ་འཁོར་གྱི་རྣམ་དག་བཤད། ལྷ་
ངོ་བསྟན་པའི་དུས་སུ་ལྷའི་རྣམ་དག་བཤད། དེ་ནས་དབང་བསྐུར་བ་ནས་རྗེས་
ཆོག་ཡན་དཀྱུས་ལྟར་བྱའོ། །རྩོད་པའི་སྐྱོན་བསལ། དེ་ནས་གསང་དབང་གི་
སྐབས་སུ་ནུབ་གཅིག་ལ་དབང་རྫོགས་པར་བྱེད་ན་དབང་རྣམས་དཀྱུས་སུ་
བསྐུར། ནུབ་གསུམ་ལྟར་བྱེད་ན་གསང་དབང་གི་དུས་སུ་དཀྱིལ་འཁོར་གོང་མ་
བཞག །གཞུང་ ལྟར་ རྫས་བསགས་ལ་དབང་བསྐུར། ལྷའི་དཀྱིལ་འཁོར་ངོ་
ཡང་སྤྲད། ཅེས་པའི་རྗེས་སུ་གསང་དབང་གི་ལྷན་ཐབས་བཤད་ས་བཅད་ཀྱི་
ལུང་བྱ། ཤེས་རབ་ཡེ་ཤེས་ཀྱི་དབང་བྱ་བའི་སྐབས་སུ་གསོལ་བ་གདབ། དམ་
ཚིག་བསྲུང་ སྡོམ་ བཤད། དེ་ ནས་ མངོན་རྟོགས་ དྲན་ རྫོགས་ བསྒོམ། གདོང་
- 139 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
གཡོགས་ཡེ་ཤེས་དབབ། ལྷན་ཐབས་བཤད། ངའི་བྷ་ག་གསང་ཆེན་ཞེས་པ་
ནས། དེ་ནས་རྡོ་ རྗེ་ ཚིག་འདི་བརྗོད་ཅེས་པ་ཡན་བྱ། དབང་གི་རྒྱབ་ ཡིག་
བཤད། ཀྱེ་མ་ལས་ལྡན་རིགས་ཀྱི་བུ། ཞེས་སོགས་བརྗོད། དེ་ནས་ས་བཅད་
བཤད། དེ་ནས་ཚིག་དབང་བསྐུར། ས་བཅད་བཤད། དབང་བསྒྲིགས་སུ་བྱེད་
ན་རིག་པ་ཡང་རྩལ་གྱི་དབང་བྱེད། དབང་གི་དོན་ཁྲིད་བྱའོ། །དེ་ནས་ཁྲིད་ཀྱི་
སྐབས་སུ། སྔོན་འགྲོ་དང་བླ་མའི་རྣལ་འབྱོར་རྣམས་གོང་དུ་སོང་ནས། དངོས་
གཞི་ནི། བཏགས་གྲོལ་དོན་ཁྲིད་དང་ཐོད་རྒལ་དོན་ཁྲིད་ནོར་བུའི་སྙིང་པོ་
གཉིས་ཀྱིས་ཁོག་ཕུབ། ཐོག་རྒལ་དོན་ཁྲིད་གསལ་སྒྲོན་ལ་གཞུང་བྱ། ཁྲིད་
རྒྱབ་ལུང་ ཕྲེང་གིས་ སྤྲོ་བ་བསྐྱེད། རྣལ་དབབ་ཡན་ཆད་ཚང་བར་བྱ། རབ་
འབྱམས་རིག་པའི་རྩལ་དབང་རིག་པ་སྒྲོན་མའི་ཏི་ཀ་བཤད། ཁྲེགས་གཅོད་
ངོ་སྤྲད། རིག་ པ་ ཡང་ རྩལ་ གྱི་ དབང་ བསྐུར། ཐོད་རྒལ་ གྱི་ ཁྲིད་ བྱའོ། །དེ་
རྣམས་ལ་བརྟགས་ཡིག་གིས་བརྟག །ཚད་ཡིག་གིས་ཚད་དུ་སྐྱོལ་མ་སྐྱོལ་
བརྟག །ལག་ཁྲིད་ཀྱིས་ཞག་གྲངས་གཏན་ལ་ཕབ་པོ། །བར་དོ་ངོ་སྤྲོད་བྱེད་པ་
ལ། དང་པོ་ཉིན་མོའི་ངོ་སྤྲོད་ལ་སྟེགས་བུ་དང་ཡོ་བྱད་ཐམས་ཅད་བསགས།
བསྒོམ་བཟླས་མཆོད་བསྟོད་ཚང་བར་བྱ། གསོལ་བ་གདབ། གནང་བ་སྦྱིན།
བུམ་དབང་བསྐུར། ཤེལ་ལ་ཆོས་སྐུ་ངོ་སྤྲད། གསང་དབང་བསྐུར། མེ་ལོང་དང་
རྨ་བྱའི་མདངས་ཀྱི་ལོངས་སྐུ་ངོ་སྤྲད། ཤེས་རབ་ཡེ་ཤེས་ཀྱི་དབང་བསྐུར། མེ་ལོང་
གཡའ་ དག་ པའི་ཆོས་སྐུ་རང་ལ་གནས་ཚུལ་ནང་དུ་གཟུགས་བརྙན་ཤར་བ་ ལ་ངོ་སྤྲོད།
ཚིག་དབང་རིན་པོ་ཆེ་བསྐུར། དོན་རང་རིག་གསལ་སྟོང་ཆོས་སྐུར་ངོ་སྤྲད་པ་
ནི། ཤེལ་མིག་ལ་མ་རེག་ཙམ་ལ་བལྟས་ནས་བླ་མ་ལ་བལྟས་ཏེ་རིམ་གྱིས་བརྟགས་ནས་དེ་ལ་
-140 -



མཁའ་འགྲོ་སྙིང་ཏིག་གི་ལག་འགྲིག
ངོ་སྤྲད། དེ་ནས་ཆོས་ཉིད་བར་དོ་ངོ་སྤྲོད་བྱའོ། །དེ་ནས་མཚན་མོ་ངོ་སྤྲོད་བྱ་བ་
ནི་ རྫས་ ཡོ་བྱད་ཐམས་ཅད་བསགས་ཏེ། གཏོར་མའི་ དབང་ བསྐུར། རྒྱལ་
ཐབས་སྤྱི་བླུགས་ཀྱི་དབང་བསྐུར། དེ་ནས་ངོ་སྤྲོད་དངོས་ལ་གསུམ་སྟེ། སྡེ་
སྐོར་ས་ལ་བཀོད་པ་ནི་བཅའ་གཞི་རྣམས་སོ། །བརྡ་སྐོར་མཁའ་ལ་འཆར་བ་
ནི། འཇའ་འོད་ལ་སོགས་པའོ། །དོན་སྐོར་རང་ལ་གནས་པ་ནི་རང་གི་སེམས་
ཉིད་ལའོ། །ཞེས་ངོ་སྤྲད་དོ། །དེས་གཞན་རྣམས་ཚིག་གིས་འགྲེལ་དང་བསྟུན་
ནས་བཤད་དོ། །དཔལ་ལྡན་བླ་མའི་གསུང་ལས་བྱུང་བའི་སྙིང་ཏིག་གི་ལག་
འགྲིག་འདི། བླ་མའི་གསུང་ལས་བྱུང་བ་བཞིན་དུ་མ་ནོར་བར་བརྗེད་ཐོ་ཡི་
གེར་བཏབ་པ་ནི། བདག་བརྗེད་ངས་ཆེས་བས་བྲིས་པ་ལ་བླ་མ་ཡི་དམ་མཁའ་
འགྲོས་བཟོད་པར་གནང་དུ་གསོལ་ལོ། །མངྒ་ལཾ། ཤུ་བྷཾ། བྷ་ཝནྟུ།། །།
- 141 -



sur
iur
iur
༄༅། །ལོ་རྒྱུས་རྒྱལ་བ་གཡུང་གིས་མཛད་པ་བཞུགས་སོ། །
ན་མོ་གུ་རུ། ཆོས་སྐུ་ཀུན་བཟང་ལོངས་སྐུ་ཞི་ཁྲོའི་ཚོགས། །སྤྲུལ་སྐུ་རྡོ་
རྗེ་འཆང་ཆེན་དགོངས་པ་བརྒྱུད། །རིག་འཛིན་བརྡ་བརྒྱུད་དགའ་རབ་རྡོ་རྗེ་
དང༌། །ཤྲཱི་སིང་ཧ་ཨོ་རྒྱན་ཡབ་ཡུམ་དང་། །ཆོས་ཀྱི་རྒྱལ་པོ་རང་བྱུང་རྡོ་རྗེ་
ལ། །བདག་ ཅག་ གང་ ཟག་ གུས་ པས་ གསོལ་བ་འདེབས། །འདིར་ཐེག་པ་
ཐམས་ཅད་ཀྱི་ཡངས་རྩེ། མན་ངག་ཐམས་ཅད་གྱི་ཉིང་ཁུ། མངོན་སུམ་རང་
ཐོག་ཏུ་གཏན་ལ་འབེབས་པའི་གནད། ཟབ་པ་ལས་ཆེས་ཟབ་པ། མཁའ་འགྲོ་
མ་ཐམས་ཅད་ཀྱི་སྙིང་ཁྲག་གཅིག་ཏུ་དྲིལ་བ་མཁའ་འགྲོ་སྙིང་ཐིག་ཅེས་བྱ་བ།
ཐུན་མོང་མ་ཡིན་པའི་མན་ངག་ཁྱད་པར་ཅན་གྱི་ཆོས་འདིའི་ལོ་རྒྱུས་ནི།
མཁའ་ཀློང་རྣམ་པར་དག་པ་འོག་མིན་ཆོས་ཀྱི་དབྱིངས་ཀྱི་ཕོ་བྲང་དུ་བཅོམ་
ལྡན་འདས་དཔལ་ཀུན་ཏུ་བཟང་པོ་ཡབ་ཡུམ་ཆོས་ཀྱི་སྐུ་དྲི་མ་དང་བྲལ་བ།
ཅིའི་ངོ་བོར་ཡང་མ་གྲུབ་པ་ལས། སྐུ་ཞལ་ཕྱག་གི་རྣམ་པར་བཞེངས་ནས།
ཆོས་སྐུ་སྤྲོས་པ་དང་བྲལ་བའི་ངང་ནས་འོག་མིན་གྱི་གནས་སུ་དཔལ་རྡོ་རྗེ་
སེམས་དཔའ་ལ་རང་བཞིན་གྱི་བྱིན་གྱིས་རླབས་ཀྱིས་བཤད་དོ། །ལོངས་སྐུ་
མཚན་དང་དཔེ་བྱད་ཀྱིས་བརྒྱན་པ་དཔལ་རྡོ་རྗེ་སེམས་དཔའ་དུར་ཁྲོད་མེ་རི་
འབར་བའི་གཞལ་ཡས་ཁང་དུ། བཞུགས་པ་དེ་མིའི་ཡུལ་དུ་བཞུགས་ཀྱང་
དགོངས་པ་སངས་རྒྱས་དང་མཉམ་པའི་སྤྲུལ་པ་པོ་དགའ་རབ་རྡོ་རྗེ་ལ་ཚིག་
ཙམ་དུ་བཤད། དེས་སློབ་དཔོན་ཤྲཱི་སིང་ཧ་ལ་རྩུབ་འགྱུར་ཚལ་གྱི་དུར་ཁྲོད་
- 142 -



ལོ་རྒྱུས་རྒྱལ་བ་གཡུང་གིས་མཛད་པ།
ཆེན་པོར་མངོན་སུམ་རང་ཐོག་ཏུ་ཕབ་ནས་བསྟན། དེས་རིག་འཛིན་ཆེན་པོ་
པདྨ་ཐོད་འཕྲེང་རྩལ་ཞེས་བྱ་བ་རྡོ་རྗེ་ལྟ་བུའི་སྐུ་འདས་གྲོངས་དང་བྲལ་བ་དེ་
ལ་དུར་ཁྲོད་ཆེན་པོ་སོ་སའི་གླིང་དུ་གནས་ལུགས་ཡིད་དཔྱོད་དང་བྲལ་བར་
བསྟན། དེ་ཡང་ཀུན་ཏུ་བཟང་མོ་ཀློང་གསལ་ཉི་མའི་རྒྱུད་དང་། རིག་པ་རང་
ཤར་གྱི་རྒྱུད་དང༌། སྙིང་གི་མེ་ལོང་གི་རྒྱུད། ཡི་གེ་མེད་པའི་རྒྱུད། སྒྲོལ་མ་
འབར་བའི་རྒྱུད། ནོར་བུ་ཕྲ་བཀོད་ཀྱི་རྒྱུད། ཉི་ཟླ་ཁ་སྦྱོར་གྱི་རྒྱུད། ངོ་སྤྲོད་
སྤྲས་པའི་རྒྱུད། མུ་ཏིག་ཕྲེང་བའི་རྒྱུད། རིག་པ་རང་གྲོལ་གྱི་རྒྱུད། རྫོགས་པ་
རང་བྱུང་གི་རྒྱུད། ཀློང་ཆེན་དྲུག་པའི་རྒྱུད། སྐུ་གདུང་འབར་བའི་རྒྱུད། རིན་
ཆེན་སྤུངས་པའི་རྒྱུད་དང་བཅུ་བདུན་དང་། གཞན་ཡང་སྟོང་གསལ་དྲི་མེད་
རྒྱུད། གཅིག་ཤེས་ཀུན་གྲོལ་གྱི་རྒྱུད། ཡང་ཏི་གསེར་འབྲུ་གཅིག་པའི་རྒྱུད།
སངས་རྒྱས་སྲས་གཅིག་གི་རྒྱུད། རང་བྱུང་རིག་པའི་རྒྱུད། ཡོངས་རྫོགས་ཆེན་
པོའི་རྒྱུད། དེ་ལྟར་བཏགས་པས་གྲོལ་བའི་རྒྱུད་དྲུག །སངས་རྒྱས་དང་རིག་
འཛིན་གྱི་འདས་རྗེས། བཏགས་གྲོལ་སྙིང་པོའི་དོན་ཁྲིད་དང་བཅས་པ་རྣམས་
གཏད་ནས་མངོན་སུམ་རང་ཐོག་ཏུ་གཏན་ལ་ཕབ་བོ། །སློབ་དཔོན་ཆེན་པོ་
པདྨ་བྱུང་གནས་ཀྱིས་གཡའ་རི་གོང་གི་བྲག་ཕུག་ཏུ་གནང་བ་བཞིན་མངོན་དུ་
གྱུར་ནས་རྒྱུད་ཀྱི་དགོངས་པ་ཕྱི་རབས་ཀྱི་དོན་དུ་མན་ངག་ཏུ་བཀོད་པ་འདི་
རྣམས་ནི། དབང་པོ་ཐ་མའི་རྟེན་གྱི་གང་ཟག་ཀྱང་ལོ་བདུན་དང་ཟླ་བ་བཅུ་
གཅིག་ལ་ཕུང་པོ་ལྷག་མ་མེད་པར་འཚང་རྒྱ་བའི་གདམས་པ་ཡིན་ནོ། །དེ་ནས་
སློབ་དཔོན་ཆེན་པོ་དེ་འཕོ་བ་ཆེན་པོའི་ལུས་ཀྱིས་བོད་ཡུལ་དུ་བྱོན་ནས། ལྷ་
སྲིན་གདུག་པ་ཅན་ཐམས་ཅད་བཏུལ་ཞིང་དམ་ལ་བཏགས། རྒྱལ་པོ་ཁྲི་སྲོང་
- 143 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལྡེ་བཙན་ལ་སོགས་པ་ལས་ཅན་གྱི་སློབ་མ་དཔག་ཏུ་མེད་པ་སྨིན་པར་མཛད།
མ་འོངས་པའི་གདུལ་བྱ་རྣམས་ཀྱི་དོན་དུ་ཐུགས་གཏེར་བསམ་གྱིས་མི་ཁྱབ་པ་
སྦས་ཡོད་ཀྱི། རྫོགས་པ་ཆེན་པོ་སྙིང་ཏིག་གི་གདུལ་བྱ་རྣམས་བི་མ་ལ་མི་ཏྲ་
བྱོན་ནས་འདུལ་བར་དགོངས་ཏེ་དར་བར་མ་མཛད་དོ། །གཞོ་སྟོད་ཏི་སྒྲོའི་
བྲག་ལ་བཞུགས་པའི་དུས་སུ་ཇོ་མོ་མཚོ་རྒྱལ་གྱིས་ཞབས་ཏོག་བགྱིས་ཤིང་
དབང་དང་གདམས་ངག་ཐམས་ཅད་རྫོགས་ཤིང་ཡི་གེར་བཏབ་ནས་གུ་རུ་ལ་
ཞུས་པ། ཆོས་འདི་རྣམས་སྤེལ་ལམ་སྦེད། གདུལ་བྱ་ལ་ཕན་ཇི་ལྟར་ཐོགས་
གང་གིས་སྤྱོད་ཞུས་པས། གུ་རུའི་ཞལ་ནས། ད་ལྟ་སྤེལ་བའི་དུས་ལ་མ་བབ་
གཏེར་དུ་སྦེད་དགོས། མངའ་བདག་གི་སྲས་མོ་ལྷ་ལྕམ་པདྨ་གསལ་གྱིས་སྙིང་
ཏིག་གི་དཔེ་སྒྲོམ་སྤྱི་བོར་བླངས་ནས་སྨོན་ལམ་བཏབ་པས་མོའི་ཆོས་སྐལ་
ཡིན། མོ་ཚེའི་དུས་བྱས་ནས་སྐྱེ་བ་འགའ་ཞིག་བརྒྱུད་པའི་ཐ་མ་ལ་ཆོས་འདི་
དང་འཕྲད། དེའི་ཕྱིར་སྦེད་དགོས། སྙིང་ཏིག་གི་བསྟན་པ་བི་མ་ལས་སྐྱོང་།
ཁོང་གི་གདུལ་བྱ་དུས་ལ་བབས་པ་ཡིན། བདག་གི་སྙིང་ཏིག་གི་བསྟན་པ་ནི།
སྙིང་ཏིག་སྔ་འགྱུར་འཆལ་ཏེ་ནུབ་ཏུ་ཉེ་བའི་དུས་ན་བསྟན་པ་ནུབ་ཁར་གསལ་
ཏེ། རྒྱས་ལ་དར་དྲགས་པ་ཡུན་ཐུང་བར་འགྱུར། དུས་ཀྱི་ཐ་མ་མི་ལོ་ལྔ་བཅུ་ཁ་
རལ་གྱི་དུས་སུ་ལྷ་ལྕམ་འདི་མི་ལུས་ལེན། དེ་མངའ་བདག་གི་སྤྲུལ་པས་རྗེས་
སུ་འཛིན། མངའ་བདག་སྐྱེ་བ་མཐའ་མའི་དུས་སུ་ཆོས་འབྲེལ་ཐོགས་པ་ཙམ་
ཡིན། སྐྱེ་བ་དེའི་ཕྱི་མ་ལ་སྙིང་ཏིག་མན་ངག་གི་གཏེར་དང་འཕྲད། དེའི་དུས་
སུ་འགྲོ་དོན་མི་འབྱུང་ཉམས་སུ་ལེན་པའི་དུས་ཡིན། ཚེ་ཚད་ལྔ་བཅུ་ང་དགུ་
བཞུགས། ལས་ དག་ ལྡན་ པ་ དང་མི་ལྡན་པའི་འབྲེལ་ པ་ ཁ་ཡར་འོང་། དེ་
- 144 -



ལོ་རྒྱུས་རྒྱལ་བ་གཡུང་གིས་མཛད་པ།
རྣམས་ལ་ལ་བདེ་བ་ཅན་དུ་འགྲོ་སྟེ་ཁོང་གི་གདུལ་བྱར་འགྱུར། ལ་ལ་ངན་སོང་
དུ་སྐྱེ། དེ་ནས་དམ་སེལ་གྱིས་གཤེགས་ཚུལ་སྟོན་ཏེ། ལྔ་བཅུའི་གོང་དུ་འདའ་
ཡང་སྲིད། དམ་སེལ་ལ་འཛེམ་ལ་བཤགས་པ་ལ་འབུངས། དེ་ལྟར་བྱས་ན་
དགུང་ལོ་ཚད་དུ་བཞུགས་སོ། །དེའི་དུས་སུ་ཌཱཀྐི་སྡེ་ལྔས་བྱིན་གྱིས་བརླབས་
པའི་བུད་མེད་ཅིག་འབྱུང་སྲིད་དེ། དེའི་གདུལ་བྱ་ཡིན་ནོ། །དེ་བྱུང་ན་དེས་
ཕྱག་རྒྱ་མ་བྱས་ནས་ ཚེ་ལ་ གསོས་ཐེབས་ན་ལྔ་བཅུ་ལས་མི་ཚད་པ་ ཡང་
བཞུགས་ སྲིད་དོ། །གདུལ་ བྱ་ལས་ལྡན་ གྱི་བུ་དེ་ཤ་སྨེའི་རྟགས་ཅན་ཞིག་
འོངས་བས། དེ་ལ་གདམས་པ་མ་ལུས་པ་བྱིན་ན་འགྲོ་དོན་ཡང་བག་ཙམ་ཞིག་
ནུས་སོ། དེ་ལ་མ་བྱུང་ན་ཕྱི་མའི་གདུལ་བྱར་འོང་ངེས་ཏེ་ཁ་རག་གི་ཕུར་ལྷག་
མེད་འཚང་རྒྱའོ། །གདམས་པ་འདི་རྣམས་བུམ་ཐང་སྨད་དུ་མ་འཁྱོལ་ན་སྔར་
གྱི་གཏེར་ཤུལ་ལམ་ལྷ་འདྲེ་མི་འཕོ་བའི་བྲག་ལ་སྦས་ན་སྐྱེ་བ་ཕྱི་མ་ལ་ཐོན་
པར་འགྱུར་རོ། །སྐྱེ་བ་འདི་འདས་ནས་ལོངས་སྐུའི་ཞིང་ཁམས་དར་གཅིག་
ཉུལ་ལོ། །དེ་ནས་བུམ་ཐང་ཐར་པ་གླིང་དུ་སྐྱེ། བཅོ་ལྔ་ལོན་ནས་འགྲོ་དོན་
བྱེད། གཏེར་སྒོ་མང་བར་འབྱེད། རྫུ་འཕྲུལ་ཡ་མ་ཟུང་སྟོན་ཏེ་དགུང་ལོ་བཅུ་
བདུན་བཞུགས། བུད་མེད་ཀྱི་ལུས་བཟུང་བའི་ཊཱཀྐི་སྡེ་ལྔས་ཡུམ་བྱས་ཏེ་འགྲོ་
དོན་འུར་བ་འབྱུང་། སྲས་ཟླ་བ་གྲགས་པ་བྱ་བ་རྟ་མགྲིན་གྱི་སྤྲུལ་པ་གཅིག་
འཁྲུངས། དེས་ཀྱང་འགྲོ་དོན་བྱེད་དེ་བསྟན་པ་མི་ལོ་དགུ་བཅུ་སྐྱོང་ངོ་། །དེའི་
ཆོས་སྐལ་ཡིན་པས་གཏེར་དུ་སྦེད། ཅེས་གསུངས་ནས་བུམ་ཐང་སེང་གེའི་
བྲག་ཕུག་ཏུ་རྒྱུད་བཅོ་བརྒྱད་ཀྱི་གླེགས་བམ་སྦས་ཏེ་བཞུགས་སོ། །རྒྱུད་དེ་
རྣམས་ཀྱི་དགོངས་པ་གཅིག་ཏུ་གནད་ཀྱི་མན་ངག་ཏུ་དྲིལ་བ། ཀུ་སུ་ལའི་སྐོར་
- 145 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཟབ་པ་ལས་ཆེས་ཟབ་པ་འདི་རྣམས་དྭགས་པོ་དང་ལུང་གི་ཁྲ་མོ་བྲག་ལ་
གཏེར་ཏུ་སྦས་ནས་ལྡང་ལྷ་ལ་གཏེར་བདག་བཅོལ་ཏེ། འདིའི་ཆོས་སྐོར་གྱི་
གྲངས་ལ། བཏགས་གྲོལ་གྱི་རྒྱུད་དྲུག་དང་། དེའི་འགྲེལ་པ་དྲུག་པ་དང་། ལོ་
རྒྱུས་དང་། རྩལ་དབང་དང་། རྒྱུད་ཀྱི་བཅང་ཐབས་དང་། གཞན་དོན་རྟགས་
བསྟན་དང་། ཡོན་ཏན་དང་འབྱུང་ཚུལ་ལམ་ཆེ་བ། འདས་རྗེས་གསུམ་དང་།
བཏག་གྲོལ་དོན་ཁྲིད་དང་ཉི་ཤུ་རྩ་གསུམ་པོ་དེ་བཏགས་གྲོལ་གྱི་སྐོར་རོ། །
ཡང་རིགས་ལྔ་ཕྱི་སྒྲུབ་དང་ནང་སྒྲུབ་དང་། སྤྲོས་བཅས་བུམ་དབང་དང་། ཌཱཀྐི་
མངོན་ རྟོགས་ དང༌། དབང་ གསུམ་ པ་ དང་། གསུམ་ པའི་ ལག་ ལེན་ དང་།
དབང་གི་རྒྱབ་ཡིག་དང་། ཁྱད་པར་གྱི་དབང་ལྔ་དང་། ཕྱི་སྒྲུབ་ནང་སྒྲུབ་ཀྱི་
ལས་བྱང་ཐུན་མོང་དང་། གསང་སྒྲུབ་ཀྱི་ལས་བྱང་རྩར་འཕྲེང་དང་
། དབང་
སྒྲུབ་དང་། བུམ་སྒྲུབ་དང་། དཀྱིལ་འཁོར་གྱི་རྣམ་དག་དང་། ཕྱི་ནང་གི་ཚོགས་
མཆོད་ དང་། གཏོར་ མའི་ ཆོ་ ག་ དང་། གསང་ སྒྲུབ་ ཀྱི་ ཚོགས་ མཆོད་ དང་།
དབང་གསུམ་ཐོ་ཡིག་དང་། གསང་དབང་གི་ལྷན་ཐབས་དང་། ཤེས་རབ་ཡེ་
ཤེས་ཀྱི་ལྷན་ཐབས་དང་། མཁའ་འགྲོ་སྙིང་ཏིག་གི་མན་ངག་དང་། སྤྱི་གནད་
དང༌། བླ་རྡོ་དང་། ཊཱཀྐིའི་ནོར་སྒྲུབ་དང༌། ཉི་ཤུ་རྩ་གསུམ་པོ་དེ་དབང་དང༌།
ལག་ལེན་གྱི་ཆོས་སྐོར་རོ། །ཡང་ཐོད་རྒལ་དོན་ཁྲིད་ནོར་བུའི་སྙིང་པོ་དང་།
དེའི་ཏི་ཀ་གསལ་བྱེད་སྒྲོན་མ་དང༌། ཁྲིད་རྒྱབ་ལུང་གི་ཕྲེང་བ་དང་། བརྟགས་
ཡིག་དང༌། ཚད་ཡིག་དང༌། ལྔ་པོ་དེ་ཁྲིད་ཀྱི་སྐོར་རོ། །དེ་དག་གི་རྒྱབ་ཆོས་སུ།
སྙིང་ཏིག་ཆེན་མོ་དང་། དོན་གསལ་མེ་ལོང་དང་། ངོ་སྤྲོད་ལམ་འབྲས་དང་།
ཞལ་གདམས་གནད་ཐིགས་དང་། རྡོ་རྗེ་ཆུ་འཐུང་དང་། དགུ་པོ་དེ་རྒྱབ་ཆོས་
- 146 -



ལོ་རྒྱུས་རྒྱལ་བ་གཡུང་གིས་མཛད་པ།
ཀྱི་སྐོར་རོ། །ཡང་ཞི་བ་བར་དོ་ལམ་གྱི་མཚན་ཉིད་དང་། ཁྲོ་བོ་དང་། ཁྲོ་བོ་
བར་དོ་དང་། བར་དོའི་ཞལ་གདམས་གཉིས་དང་། བར་དོ་བཞིའི་བསྐུལ་རྐྱེན་
གྱི་མན་ངག་དང་། ལྔ་པོ་དེ་བར་དོའི་གདམས་སྐོར་རོ། །ཡང་ལྟོ་གོས་ཀྱི་ཞེན་
པ་གཅོད་པ་ལ་རྡེལ་འཆའ་དང་། གཏུམ་མོ་གཉིས་དང་། ལམ་གྱི་བར་ཆད་
བསྲུང་བ་ལ་བཀའ་སྲུང་སྲོག་སྒྲུབ་ནག་མོའི་རྒྱུད་དང་། གདམས་པ་དང་རྒྱུ་
དུས་ཐུན་དྲུག །བླ་རྡོ། ཆོ་འཕྲུལ། མན་ངག་ལ་སོགས་ཏེ་ཆ་ལག་གི་སྐོར་
རོ། །དེ་ཡང་བཏགས་གྲོལ་རྒྱུད་དྲུག་ལ་ནི། ཀུན་ཏུ་བཟང་པོ་ནས་ ཨོ་རྒྱན་
པདྨའི་བར་དུ་དགོངས་པར་བརྒྱུད་ནས། སློབ་དཔོན་གྱིས་གསུངས་ཤིང་མཚོ་
རྒྱལ་གྱིས་བསྡུས་ནས་འགྲེལ་པ་དྲུག་པོ་མཁར་ཆེན་མས་མཛད་དོ། །བཏགས་
གྲོལ་སྙིང་པོའི་དོན་ཁྲིད་ནི་འགའ་རབ་རྡོ་རྗེས་མཛད་ནས་ཤྲཱི་སིང་ཧས་འདས་
རྗེས་དང་བཅས་པ་སློབ་དཔོན་པདྨ་ལ་གསུངས་སོ། །དེ་ལས་གཞན་པའི་མན་
ངག་རྒྱུད་བཅོ་བརྒྱད་ཀྱི་དགོངས་པ་བཞིན་དུ་གཡའ་རི་གོང་གི་བྲག་ཕུག་ཏུ་
སློབ་དཔོན་པདྨས་མཛད་ལ། ཁྲིད་ཀྱི་ལག་ལེན་ཏི་ཀ་དོན་ཁྲིད་ནི་མཁར་ཆེན་
མས་མཛད་དོ། །མཁའ་འགྲོ་ཞུས་ལེན་ནི་གོལ་ས་དང་ཐེ་ཚོམ་བཅད་པའི་ཕྱིར་
མཚོ་རྒྱལ་གྱིས་སློབ་དཔོན་ལ་ཞུས་ནས་ཡི་གེར་བཏབ་བོ། །བསྟན་སྲུང་སྲོག་
སྒྲུབ་ནག་མོའི་རྒྱུད་གདམས་པ་དང་བཅས་པ་ནི་ཤ་ཟའི་མཁའ་འགྲོ་རྣམས་
ཀྱིས་རྡོ་རྗེ་གདན་གྱི་བྱང་དུ་དབང་ཕྱུག་ཆེན་པོའི་རྟེན་གྱི་ནང་དུ་སྦས་པ་མུ་
སྟེགས་གུ་ཡ་ཤྲཱིས་བཏོན་ནོ། །དེ་ལ་སློབ་དཔོན་པདྨས་གསེར་སྲང་སྟོང་ཕུལ་
ནས་ཞུས་ཏེ། མཁའ་འགྲོ་སྙིང་ཏིག་གི་བཀའ་སྲུང་དུ་བསྐོས་སོ། །དཀར་ཆག་
ཐེམ་དུ་མ་ཐེབས་པའི་གཏེར་ཁ་ལྷན་ཅིག་ནས་བྱུང་བ་ནི། ཚེ་སྒྲུབ་གཅིག །
- 147 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཛམ་ནག ལྷ་ལྕམ་པདྨ་གསལ་ གྱི་ལོ་རྒྱུས་དང་ཐེམ་ཡིག་རྣམས་བྱུང་ངོ༌། །
ཆོས་སྐོར་འདི་རྣམས་སློབ་དཔོན་པདྨ་ཡབ་ཡུམ་གྱིས་ཁྲ་མོ་བྲག་ཏུ་སྦས་པ་ལ།
དུས་ཕྱིས་འབྲི་ལ་ལྡང་ཆོས་འབྱུང་དུ་སྐུ་འཁྲུངས་པའི་ལྷ་ལྕམ་པདྨ་གསལ་སྐུ་སྐྱེ་
བཞེས་པ། བརླ་གཡས་པའི་ནང་ན་ཤ་མཚན་མཁའ་འགྲོ་མའི་སྤྱན་འདྲ་བ་
ཡོད་པ། ཁམས་ཆུ། དགུང་སྙིང་ཡོས་བུ། མཚན་ཚུལ་རྡོར་ཞེས་བྱ་བ། སྦྱངས་
པའི་ལས་སད་པ། འཁོར་འདས་ཀྱི་ཆོས་ཐམས་ཅད་སེམས་སུ་རྟོགས་པ་དེས།
གཞི་བདག་དང་མཁའ་འགྲོས་ལུང་བསྟན་པ་དང་
། ཁ་བྱང་ལྡེ་མིག་ཀྱང་ལག་
ཏུ་བྱོན་ནས་ཆུ་མོ་གླང་གི་ལོ། སྟོན་ཟླ་ཐ་ཆུང་གི་ཉི་ཤུ་བདུན་གྱི་ཉིན། བླ་མ་ཡི་
དམ་མཁའ་འགྲོ་ཆོས་སྐྱོང་གཏེར་བདག་རྣམས་ལ་ཚོགས་མཆོད་ཕུལ་ནས་
གསོལ་བ་བཏབ་སྟེ་གཏེར་ནས་གདན་དྲངས་སོ། །གཏེར་གཡོག་རྣམས་ལོ་
སྟོན་རྡོ་རྗེ་འབུམ་གྱིས་བྱས་སོ། །དེ་ནས་རིན་པོ་ཆེ་ཚུལ་རྡོར་ནི། གུ་རུ་རིན་པོ་
ཆེས་ལུང་བསྟན་པ་ལས། ཆོས་འདི་རྣམས་གསང་ཞིང་ཉམས་སུ་བླངས་ཏེ་
གཏེར་དཔེ་རྣམས་སྔར་གྱི་གཏེར་ཤུལ་ལམ། བུམ་ཐང་ངམ། ལྷ་འདྲེ་མི་འཕོ་
བའི་བྲག་ལ་སྦས་ན་སྐྱེ་བ་ཕྱི་མ་ལ་ཐོན་ནས་འགྲོ་དོན་དཔག་ཏུ་མེད་པ་འབྱུང་།
དེ་ལྟར་མ་བྱས་ན་དམ་སེལ་གྱིས་སྐུ་ཚེའི་བར་ཆད་དུ་འགྱུར་ཞེས་ལུང་བསྟན་
པ་ ལས། ལུང་བསྟན་ ཕྱི་མའི་དབང་དུ་གྱུར་ནས་ གཤེགས་སོ། །ཤོག་སེར་
རྣམས་ལོ་སྟོན་རྡོ་རྗེ་འབུམ་གྱི་ཕྱག་ན་ཡོད་པས། ཆོས་རྗེ་རང་བྱུང་རྡོ་རྗེས་ཞུས་
སོ། །ལྕགས་མོ་ལུག་གི་ལོ་བྲེའི་ཟླ་བའི་ཚེས་བརྒྱད་ལ་ཀོང་པོ་ཙཱ་རི་གསར་རྙིང་
གི་མཚམས། ལ་རྒྱབ་ཀྱི་རི་ཁྲོད་དུ་ཁ་རག་པ་གྲགས་པ་དབང་ཕྱུག་ལ་སོགས་
པས་ཤོག་སེར་ལས་ཞལ་བཤུས་སོ། །མཁའ་འགྲོ་ཞུས་ལེན་གྱི་ཤོག་སེར་རྩེ་
- 148 -



ལོ་རྒྱུས་རྒྱལ་བ་གཡུང་གིས་མཛད་པ།
སོར་གསུམ་ལ་ཡིག་ཕྲེང་ཉི་ཤུ་རྩ་གཉིས་རེ་བྱས་པ་ཅིག་གཞན་ཡིད་ཆེས་པའི་
ཕྱིར་ཆོས་རྗེ་པས་བསྣམས་ནས་བྱོན་ནོ། །རྨོངས་པ་ལ་ལ་དག་གཏེར་མ་ལ་
དབང་བཀའ་ཆད་པར་འགྱུར་རོ་སྙམ་དུ་དོགས་ན། སློབ་དཔོན་པདྨས་བཞེད་
པ་འདི་ལྟར་གསུངས་སོ། །ཤོག་སེར་མཐོང་བས་སློབ་དཔོན་པདྨའི་སྐུ་དང་
མཇལ། བརྡ་ འཕྲད་ པས་ གསུང་ དང་མཇལ། དོན་ འཕྲད་ པས་ཐུགས་ དང་
མཇལ་ལོ། །མདོར་ན་ཆོས་རྣམས་ལ་བརྒྱུད་ཚུལ་དྲུག་ཡོད་པ་འདི་གང་རུང་
ཅིག་དང་ལྡན་ན་བརྒྱུད་པ་མ་ཆད་པར་འགྱུར་ཏེ། དྲུག་གང་ཞེ་ན། རྒྱལ་བ་
དགོངས་པས་བརྒྱུད་པ་དང་། རིག་འཛིན་བརྡའི་བརྒྱུད་པ་དང་། གང་ཟག་
སྙན་ཁུང་བརྒྱུད་པ་དང་། ཐུགས་རྗེ་བྱིན་རླབས་བརྒྱུད་པ་དང་། མཁའ་འགྲོ་
གཏད་རྒྱའི་བརྒྱུད་པ་དང༌། སྨོན་ལམ་དབང་གི་བརྒྱུད་པའོ། །དེ་དག་ལས།
འདི་ལ་དྲུག་ཁ་ཚང་སྟེ། རྒྱལ་བ་དགོངས་པའི་བརྒྱུད་པ་ནི། རྒྱལ་བ་རིགས་
ལྔས་རང་བཞིན་དུ་སྣོད་ལ་དགོངས་པ་ཙམ་གྱིས་རིག་པའི་རྩལ་དབང་ཐོབ།
དེ་བཞིན་དུ་བདག་འདྲ་པདྨས་ཀྱང་མ་འོངས་པར་འགྲོ་བ་ལ་དགོངས་ནས་
ཟབ་གཏེར་དབང་བཀའ་དང་བཅས་པ་སྦས་པས། སུ་ཡིས་ཐོན་པ་ལ་དགོངས་
བརྒྱུད་ཀྱི་དབང་བཀའ་ཡོད་དོ་ཞེས་བཞེད་དོ། །རིག་འཛིན་བརྡ་བརྒྱུད་ཀྱང་
འདི་ལ་ཚང་སྟེ། ཀུན་ཏུ་བཟང་པོ་ནས་རིགས་ལྔའི་བར་དུ་བརྒྱུད་པ་ཐམས་
ཅད་བརྡའི་ཕྱག་རྒྱ་བསྟན་པ་ཙམ་གྱིས་དབང་ཐོབ་ལ། བདག་འདྲ་པདྨས་ཀྱང་
མ་འོངས་པའི་སྣོད་ལྡན་ལ་དབང་བསྐུར་བ་འདི་ལྟར་གྱིས་ཤིག་ཅེས་པའི་
གཏེར་དཔེ་བཞག་སྟེ། སློབ་བུས་དེ་བཞིན་དུ་དབང་བསྐུར་བས་བྱིན་རླབས་
དང་དངོས་གྲུབ་ཐོབ་པའི་ཕྱིར་དབང་བཀའ་ཡོད་དོ་ཞེས་བཞེད་དོ། །རིག་པ་
- 149 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༠
བདུན་པའི་རྒྱུད་ལས། བརྡ་དང་བརྡས་མཚོན་གོ་བ་ནི། །དབང་གི་ནང་ནས་
དབང་ བཀའ་འོ། །ཞེས་སོ། །སྙན་ཁུང་དུ་བརྒྱུད་ཚུལ་ཡང་། མ་འོངས་ པའི་
དུས་སུ་སྤྲུལ་སྐུ་ཡི་གེའི་གཟུགས་སུ་འབྱུང་བར་མདོ་དུ་མ་ནས་གསུངས་ལ།
སྙིང་རྗེ་པདྨ་དཀར་པོའི་མདོ་ལས། རི་དང་རྡེ་འུ་ཤིང་བུ་དང་། །རྔ་བོ་ཆེ་དང་
དཔག་བསམ་ཤིང་། །དེ་ དག་ ལས་ ནི་སྒྲ་འབྱུང་བ། །རྒྱལ་བས་བྱིན་གྱིས་
བརླབས་པ་སྟེ། །འདི་དག་བཀའ་ཞེས་བྱ་བར་འདོད། །ཅེས་གསུངས་ཤིང་།
སློབ་དཔོན་པདྨས་བཞེད་པའི། གཏེར་དཔེ་བཞིན་མ་ནོར་བར་ ཉམས་ སུ་
བླངས་བས། བླ་མ་དག་སངས་རྒྱས་དང་། རང་སེམས་དབྱེར་མེད་དུ་གྱུར་པའི་
སྙན་བརྒྱུད་དམ་པར་བཞེད་དེ། གཏེར་ལུང་ལས། ཆོས་སྐུ་ཀུན་ཏུ་བཟང་པོ་
ལ། །བླ་མ་བྱ་བ་ཡོད་མིན་ཏེ། །དབང་བསྐུར་ཆོས་བཤད་བྱེད་མཁན་མེད། །
རང་སེམས་ཆོས་སྐུར་ཤེས་ཙ་ན། །དུས་གསུམ་རྒྱལ་བའི་དབང་ལུང་ཐོབ། །
བརྒྱུད་པར་འཛིན་པ་རྟོག་པ་ཡིན། །ཞེས་སོ། །ཐུགས་རྗེ་བྱིན་རླབས་ཀྱི་བརྒྱུད་
པ་ཡང་འདི་ལ་ཚང་སྟེ། ཀུན་ཏུ་བཟང་པོ་ནས་རིམ་པ་བཞིན་དུ་བྱིན་གྱིས་
བརླབས་པ་ཙམ་ལ། རིག་པའི་རྩལ་དབང་ཐོབ་ལ། བདག་འདྲ་པདྨས་ཀྱང་།
མ་འོངས་པའི་དོན་དུ་ཟབ་གཏེར་སྦས་པ་དེ་སུས་ཐོན་པ་དང་མཐོང་བ་ལ་བྱིན་
རླབས་ཞུགས་ཏེ། རིག་པའི་རྩལ་དབང་ཐོབ་པོ་ཞེས་བཤད་དོ། །མཁའ་འགྲོ་
གཏད་རྒྱའི་བརྒྱུད་པ་ཡང་འདི་ལ་ཚང་སྟེ། ཀུན་ཏུ་བཟང་པོ་ནས་རིམ་བཞིན་དུ་
སྐལ་ལྡན་དང་མ་ཕྲད་ཀྱི་བར་དུ་མཁའ་འགྲོ་མ་ལ་གཏད་ནས། གཏེར་སྲུང་
རྣམས་ཀྱིས་སྣོད་ལྡན་ལ་གཏོད་པའི་ལུང་ཐོབ་པ་ཡིན་ནོ། །ཞེས་བཤད་དོ། །
སྨོན་ལམ་དབང་བསྐུར་གྱི་བརྒྱུད་པ་ཡང་འདི་ལ་ཚང་སྟེ། ཐམས་ཅད་སྨོན་
- 150 -



ལོ་རྒྱུས་རྒྱལ་བ་གཡུང་གིས་མཛད་པ།
ལམ་གྱིས་མཐའ་སྒྱུར་བ་ལས་སྨོན་ལམ་ནི་སངས་རྒྱས་ཀྱི་བདེན་པའི་བཀའ་
ཡིན་ལ། བཀའ་ནི་མི་བསླུ་བའི་མཆོག་དམ་པ་ཡིན་ཏེ། བདག་འདྲ་པདྨས་ཀྱང་
མ་འོངས་ལས་ཅན་ཅིག་དང་ཕྲད་པར་ཤོག་ཅེས་སྨོན་ལམ་བཏབ་པས། དེའི་
མཐུ་ཡིས་ལས་ཅན་ཅིག་དང་འཕྲད་པ་ཡིན་ཏེ། དབང་ཐམས་ཅད་ཀྱི་དམ་པ་
སྨོན་ལམ་ཡིན་ནོ་ཞེས་བཞེད་དོ། །མདོར་ན་སློབ་དཔོན་པདྨས་བཞེད་པའི་
ཤོག་སེར་མཐོང་བ་ཙམ་ཞལ་མཐོང་གི་འཁོར་ཡིན་ལ་དགོངས་པ་ཕྱིན་ཅི་མ་
ལོག་པར་ལོངས་པ་ནི་ཐུགས་ཀྱི་སྲས་ཏེ། དབང་ཐམས་ཅད་ཡོངས་སུ་རྫོགས་
པར་བཞེད་དོ། །དེ་ལྟར་བརྒྱུད་པ་དྲུག་དང་ལྡན་པར་དབང་ལུང་དཔེ་རྣམས་རྗེ་
རིན་པོ་ཆེའི་དྲུང་དུ་བྱོན་པ་ཡིན་ལ། ཐུན་མོང་མ་ཡིན་པའི་བརྒྱུད་པ་ནི་ཆོས་རྗེ་
རང་བྱུང་རྡོ་རྗེ་ཉིད་སངས་རྒྱས་དང་བྱང་ཆུབ་སེམས་དཔའ་མང་པོ་དང་དངོས་
སུ་མཇལ་ཞིང་བྱིན་གྱིས་བརླབས་ཚུལ་དང་ཆོས་ཀྱི་རྒྱལ་པོར་དབང་བསྐུར་
བའི་ཚུལ་དུ་མ་རྣམ་ཐར་ཚིགས་བཅད་མར་ལྟའོ། །ཆོས་འདིའི་ཁྱད་པར་གྱི་
བརྒྱུད་པ་ནི། ཆོས་རྗེ་རིན་པོ་ཆེས་ཇོ་མོ་གངས་ལ་དབེན་པ་མཛད་པའི་ཚེ། ཨོ་
རྒྱན་པདྨ་འབྱུང་གནས་མདུན་གྱི་ནམ་མཁའ་ལ་གསལ་བར་སྣང་ཞིང་། དངོས་
སུ་དབང་བསྐུར། བྱིན་གྱིས་བརླབས་པའི་སྣང་བ་དང༌། ཇོ་མོ་ཁ་རག་གི་ཤར་
ཕྱོགས་ཀྱི་རི་ཁྲོད་དུ་དབེན་པ་མཛད་པའི་སྟོན་ཟླ་ར་བའི་ཉའི་དུས་ཚིགས་ལ་
མནལ་ལམ་དུ་གུ་རུས་བྱིན་བརླབས་དབང་བསྐུར་མཛད་དོ། །ཡང་སྙིང་པདྨ་
ཕུག་ཏུ་ཚོགས་ཀྱི་འཁོར་ལོ་བསྐོར་བའི་དུས་མཁའ་འགྲོ་མས་དབང་བསྐུར་
བྱིན་ གྱིས་ བརླབས་པའི་ དག་ སྣང་ ལ་ མགུར་ མང་ པོ་ གསུངས་ ཤིང་། སློབ་
དཔོན་པདྨའི་གདམས་པ་སྔར་མཇལ་བ་རྣམས་ཀྱི་མཐར་ཐུག་ཏུ་གྱུར་པ་ཟབ་
- 151 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
པ་ལས་ཀྱང་ཆེས་ཟབ་པ་ཞིག་དང་མྱུར་དུ་མཇལ་ལོ་སྙམ་ཐུགས་ཀྱིས་དགོངས་
པ་ལས། རིང་པོར་མ་ཐོགས་པར་སློབ་དཔོན་པདྨ་ཡབ་ཡུམ་གྱིས་རྫོགས་པ་
ཆེན་པོ་ཡང་གསང་བླ་ན་མེད་པ་ཀུ་སུ་ལིའི་སྐོར་རྣམས་དྭགས་པོ་དང་ལུང་ཁྲ་
མོ་བྲག་ལ་སྦས་པའི་གཏེར། ལྷ་ལྕམ་པདྨ་གསལ་གྱི་སྐྱེ་བ་སྦས་པའི་རྣལ་
འབྱོར་ཚུལ་རྡོར་གྱིས་བཏོན་ནས་ཁོང་གི་གཏེར་གཡོག་པ་ལོ་སྟོན་རྡོ་རྗེ་འབུམ་
ལ་གནང་བ་དེ་ལོ་སྟོན་གྱིས་ཆོས་རྗེའི་དྲུང་དུ་དབུལ་ལོ། །རིན་པོ་ཆེ་དགྱེས་
ཤིང་། སྔར་གུ་རུ་དང་མཁའ་འགྲོས་དབང་བསྐུར་བྱིན་གྱིས་བརླབས་པའི་དོན་
མངོན་དུ་གྱུར་ཏེ། ཆོས་རྗེ་རིན་པོ་ཆེས་རྗེས་སུ་བཟུང་ནས་ཆུ་ཕོ་སྤྲེའུའི་ལོ་ཟླ་
བ་དང་པོ་ལ་མཚུར་ཕུ་བདེ་ཆེན་གྱི་དབེན་གནས་སུ་ཉེ་གནས་ཆེན་པོ་སློབ་
དཔོན་ཡེ་ཤེས་རྒྱལ་མཚན་གྱིས་གསོལ་བ་བཏབ་པ་ལ་བརྟེན་ནས། འབྲོང་རུ་
བ་མཁན་པོ་རྒྱལ་མཚན། རྟོགས་ལྡན་ཡེ་རྒྱལ། སྤྲུལ་སྐུ་དབོན་པོ་སྨན་ལུང་པ།
བདག་གཡུང་སྟོན་སྨྱོན་པ་དང་ལྔ་ལ་བཀའི་གཉེར་གཏད་ཅིང་། གཞན་ཡང་
མཆོད་གཡོག་པ་དང་། གསོལ་ཇ་བ་ལ་སོགས་པ་བདུན་ཙམ་དང་བཅས་པ་ལ་
དབང་ལྔ་ཡོངས་སུ་རྫོགས་པར་བསྐུར་ནས་གདམས་པ་ཐམས་ཅད་ལྷག་མ་
མེད་པར་གནང་ངོ༌། །ལོ་རྒྱུས་འདི་དང་དབང་ལྔའི་དབང་བྱང་ཕྱག་ལེན་ལྷན་
ཐབས་ སུ་ བསྒྲིགས་ པ་ འདི་དང་། མཁའ་ འགྲོ་ ཕྱི་ནང་ གི་ ལས་ བྱང་ དང་།
གསང་སྒྲུབ་རྟ་ཕག་ཞལ་སྦྱོར་གྱི་ལས་བྱང་བསྟོད་པ་དང་བཅས་པ་འདི་རྣམས་
སློབ་དཔོན་པདྨའི་ཡིག་ཆ་རྣམས་དང་། ཆོས་རྗེ་པའི་གསུང་བཞིན་ལག་ཏུ་བླང་
བདེ་བར་ཁྲིགས་སུ་བཀོད་པ་འདི་ཤཱཀྱའི་དགེ་སློང་རྡོ་རྗེ་དཔལ་བཟང་པོས་
བཀོད་པ་ཡིན་མོད་ཀྱི། སློབ་དཔོན་པདྨས་མཛད་པའི་མངོན་རྟོགས། མཆོད་
- 152 -



ལོ་རྒྱུས་རྒྱལ་བ་གཡུང་གིས་མཛད་པ།
འབུལ། ཚོགས་མཆོད་ཀྱི་ཡིག་ཆ་རྣམས་སུ་གུང་སྒྲིག་ན་འགལ་བ་ཅུང་ཟད་
ཀྱང་མེད་དོ། །རྒྱལ་བའི་གསུང་རབ་མཁའ་ཀློང་ཡངས་པ་ནས། །ཡང་གསང་
སྙིང་ཏིག་ཉིན་མོར་བྱེད་པར་བྱས། །མངོན་སུམ་རང་གནད་ཚ་ཟེར་ཕྱོགས་
བཅུར་རྒྱས། །བརྒྱུད་པ་གསུམ་གྱིས་མ་རིག་མུན་པས་སངས། །བདག་བློ་ཆུ་
སྐྱེས་ཟུམ་པ་ཅུང་ཟད་བྱེ། །ཉམས་མྱོང་རྟོགས་པའི་གེ་སར་རབ་འཕེལ་ནས། །
ཡང་ཟབ་གནད་ཀྱི་མན་ངག་དྲི་བསུང་གིས། །རྗེས་འཇུག་ལས་ཅན་བུང་བའི་
ཚོགས་ཚིམ་ཞིང་། །ཡིད་དཔྱོད་འཛིན་པའི་གར་སྦྱིན་དང་བྲལ་ངང་། །མངོན་
སུམ་རིག་པའི་འདབ་གཤོག་རབ་འཕེལ་ཏེ། །ཆོས་ཉིད་ཟད་པའི་ནམ་མཁར་
གར་ བྱེད་ ཅིང་། །བདག་མེད་ཆོས་ཀྱི་སྒྲ་སྐད་ཀུན་སྒྲོགས་ཤོག །བཀྲ་ཤིས་
དཔལ་འབར་འཛམ་གླིང་རྒྱན་དུ་ཤོག །དགེའོ། །མངྒ་ལམ།། །།
-153-



༄༅། །གཡུང་སྟོན་པས་གསུངས་པའི་ཕྱག་འཚལ་བཞུགས་སོ། །
བླ་མ་དམ་པ་གཡུང་སྟོན་པ་ལ་གུ་རུ་ཀུན་མཁྱེན་ཤཱཀྱ་མགོན་པོས་ཞུས་པ།
དེ་ཡང་དང་པོར་ཆོས་རྗེའི་དྲུང་ནས་སྤྲུལ་སྐུ་སྨན་ལུང་པ་ལ་གནང་། དེས་རིན་
པོ་ཆེ་མྱུར་སྡིངས་པ་ལ་གནང་། དེས་བླ་མ་ཤཱཀྱི་མགོན་པོ་ལ་ཞུས་པས་དབང་
རྫོགས་ལུང་དང་བཅས་པར་ཞུས་ཏེ། ཁྲིད་ལ་ཉན་ཁྲིད་དུ་ཞུས་པས་ཐེ་ཚོམ་
ཅུང་མ་ཆོད་ནས་བླ་མ་གཡུང་སྟོན་པ་ལ་ཡོངས་སུ་རྫོགས་པར་མྱོང་ཁྲིད་ཉམས་
མྱོང་རང་ཐོག་ཏུ་ཁེལ་བར་བསྐྱངས་ཏེ་རྩ་རླུང་ཐིག་ལེའི་གེགས་འཕྲང་ལས་
ཐར་ཏེ་མྱོང་བ་རྫོགས་པར་གསུངས་སོ། །མེ་ཕོ་ཁྱིའི་ལོ་ལ་གཏེར་ནས་བྱོན་
ནས་ལོ་སོ་གསུམ་ལོན་པའི་ཚེ་ན་ཞུས་ནས་ལོ་སྒྲུབ་ཀྱི་མེ་ཏོག་དང་གསེར་ཞོ་
གང་གི་མཎྜལ་ཕུལ་ནས་ཞུས། བླ་མ་ཤཱཀྱ་མགོན་པོའི་དྲུང་དུ་སྤྲང་འཁྱམས་
བཛྲ་རཏྣས་ཞུས་ཏེ་ས་མོ་གླང་གི་ལོར་དགུན་པོ་གྲོ་མ་བསྟོད་པ་དཀར་པོ་ཆུ་
མིག་རྫོང་ཁའི་དགོན་པར་དཔྱིད་ཟླ་ར་བ་རྟ་པ་ཟླ་བའི་ཚེས་གསུམ་ལ་དབང་
ལྔ་ཡོངས་སུ་རྫོགས་པར་ཞུས་ནས་ཉམས་ཁྲིད་ལག་ཁྲིད་དུ་རྫོགས་པར་ཞུས་
ཏེ་རྟགས་ཚད་ཀྱི་ཡི་གེས་གཏན་ལ་ཕབ་ནས་ཉམས་གོང་འཕེལ་གྱི་སྣང་བ་
རྫོགས་པར་བསྐྱངས་ཤིང་། རྩ་རླུང་ཐིག་ལེ་ལ་སོགས་པ་རྫོགས་པར་ལག་
ཁྲིད་དུ་ ཞུས་ཏེ་ གསང་དབང་། ཤེས་རབ་ཡེ་ཤེས། ཚིག་དབང་། ཁྱད་པར་
དབང་ལྔ་རྩལ་དབང་རྣམས་བསྐྱར་ཞིང་ཞུས་ཏེ་དབང་རྫོགས་བཀའ་རྫོགས།
དཔེ་རྫོགས་ལུང་ཡོངས་སུ་རྫོགས་པར་ཞུས་ཏེ། དགྱེས་བཞིན་དུ་གནང་ནས་
- 154 -



གཡུང་སྟོན་པས་གསུངས་པའི་ཕྱག་འཚལ།
གཞན་དོན་གྱིས་ཤིག་པའི་རྗེས་གནང་ཡང་ཐོབ་ཅིང་། ས་གས་ཉ་བའི་ཚེས་
བཅོ་ལྔ་ཡར་བཅད་ཟླ་བ་ཕྱེད་དང་བཞིར་གདམས་པ་རྫོགས་ནས་དབྱར་ར་
བའི་ཉིན་སྔ་དྲོ་བརྒྱུད་ཡིག་དང་བཏགས་གྲོལ་འདོགས་བཀའ་གཏད་པའི་དུས་
སུ་ཆོས་སྐོར་འདིའི་བདག་པོར་གཏད་དོ། །སྤྲང་བན་རྡོ་རྗེ་རིན་ཆེན་གྱིས་ཇི་
ལྟར་ཞུས་པའི་ཚུལ་གྱི་བརྒྱུད་ཡིག་བཀོད་པའོ། ཨཱི།
༄༅། །ཨེ་མ་ཧོ། །རྒྱལ་བ་སྐུ་གསུམ་སར་གནས་རིག་འཛིན་དང་
། །ངོ་
མཚར་རྨད་བྱུང་ཨོ་རྒྱན་ཡབ་ཡུམ་གཉིས། །ལུང་བསྟན་གཏེར་སྟོན་ཐུགས་
སྲས་སྤྲུལ་པའི་སྐུ། །མཚུངས་མེད་ཆོས་ཀྱི་རྒྱལ་པོ་ཀརྨ་པ། །ཆོས་རྗེའི་ཐུགས་
སྲས་ མཉམ་མེད་བྱ་བྲལ་བ། ། བརྒྱུད་པའི་བཅུད་འདུས་མཁྱེན་ལྡན་ཤཱཀྱ་
མགོན། །རྩ་བརྒྱུད་བླ་མ་རྣམས་ ལ་ ཕྱག་ འཚལ་ ལོ། །ཐོག་མེད་དུས་ནས་
འཁོར་བའི་རྒྱུན་ གྲོལ་དུ། །ལས་རླུང་ཤུགས་ ཀྱིས་དུས་མཐར་སྐྱེས་པ་ཡི། །
དབུལ་རྨོངས་གླེན་སྟོང་བློ་ཆུང་ཀུ་སུ་ལུ། །བས་མཐའི་གནས་ན་ཡིད་བྲེལ་སྙམ་
ཆུང་བ། །རིག་པ་ཅོལ་ཆུང་རྐང་འཁྱམས་སྤྲང་པོ་བདག །བླ་མ་ཡི་དམ་མཁའ་
འགྲོའི་ཐུགས་རྗེ་ཡིས། །དམ་པས་རྗེས་སུ་བཟུང་ཞིང་རྒྱུད་བཀྲོལ་ནས། །རྒྱལ་
བ་ཀུན་གྱི་དགོངས་པའི་མཐར་ཐུག་ཉིད། །ཐེག་པའི་ཡང་རྩེ་རྫོགས་ཆེན་སྙིང་
པོ་འདི། །གྲུབ་ཐོབ་རིམ་པར་བརྒྱུད་ནས་བདག་ལ་སྨིན། །ཟབ་ལམ་འདི་དང་
མཇལ་བ་བདག་སྐལ་བཟང་། །ཨོ་རྒྱན་ཐུགས་རྗེས་མ་འོངས་འགྲོ་དོན་དུ། །
མཁའ་འགྲོ་སྙིང་ཏིག་ཟབ་མོ་གཏེར་དུ་སྦས། །ལུང་བསྟན་སྤྲུལ་སྐུ་མཁས་
བཙུན་ཚུལ་རྡོར་གྱིས། །ཆུ་མོ་གླང་ལ་ཟབ་མོའི་གཏེར་སྒོ་ཕྱེས། །དེ་ནས་སོ་
བདུན་ལོན་པའི་ས་མོ་གླང་གི་ལོ། །ལོ་གསར་རྟ་པ་ཉ་ཡི་གྲུབ་ཉི་ཚེས་གསུམ་
-155 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
ལ། །སྤྲོས་བཅས་སྤྲོས་མེད་ཁྱད་པར་དབང་ལྔ་རིག་པའི་རྩལ་དབང་དང་། །
བཏགས་གྲོལ་རྒྱུད་འགྲེལ་མན་ངག་ལག་ལེན་བཅས། །དོན་ཁྲིད་ཁྲེགས་ཆོད་
ཐོད་ རྒལ་ ངོ་ སྤྲོད་ གནང་། །རྒྱབ་ ཆོས་ ལུང་ བསྟན་ མན་ ངག་ གནད་ དང་
བཅས། །རྩ་རླུང་ཐིག་ལེ་གཏུམ་མོ་དཀའ་ཐུབ་དང་། །འདའ་ཁའི་ལམ་ཁྱེར་
འཆི་བྲོད་བར་དོའི་ གནད། །དབང་སྒྲུབ་མཆོད་གཞུང་ལས་བྱང་སྒོམ་ ཁྲིད་
དང༌། །ཐུན་མོང་ལས་མདེའུ་ཁ་ཚར་བསྟན་སྲུང་དང་། །ཡིད་ཆེས་ལོ་རྒྱུས་
འཕྱུགས་མེད་ཐེམ་ཡིག་བཅས། །དབང་རྫོགས་ བཀའ་རྫོགས་དཔེ་རྫོགས་
ལུང་རྫོགས་སུ། །ཡོངས་རྫོགས་བཀའ་གཏད་གནང་བ་དེ་སྐུ་དྲིན། །སྣོད་ལྡན་
སྣོད་མེད་ཀུན་ལ་གནང་བཀག་མཛོད། །བཀའ་གཏད་གཉེར་གཏད་ཐོབ་པ་
བདག་སྐལ་བཟང་། །ཆོ་འཕྲུལ་རྟ་པའི་ཚེས་གསུམ་ནས་བརྩམས་ཏེ། །དབྱར་
ར་ ས་ གས་ ཉ་ བའི་ ཟླ་ རྒྱས་ པར། །དགུང་ ཟླ་ ཕྱེད་ དང་ བཞི་ ལ་ དོན་ཆེན་
འགྲུབ། །སོམ་ཉི་མེད་པའི་གདིང་རྙེད་དེ་སྐུ་དྲིན། །རྟོགས་པའི་ངང་དུ་གོམས་
པའི་སྟོབས་བརྟན་ནས། །རིག་པ་རང་གྲོལ་ཕྱོགས་ལྷུང་མེད་པ་ཡི། །མཐའ་
བྲལ་རྩོལ་མེད་ལྷུན་གྲུབ་གནས་ལུགས་གཤིས། །སྙིང་པོ་རྣམ་དག་མངོན་དུ་
འགྱུར་བར་ཤོག །། །།
-156 -



༄༅། །གཡུང་གི་ལོ་རྒྱུས་བཞུགས་སོ། །
ཨེ་མ་ཧོ། །རབ་དཀར་ལས་དང་སྨོན་ལམ་བཟང་པོས་འཕངས། །ཀུན་
མཁྱེན་ རྗེ་ཡིས་མ་ནོར་ལམ་བསྟན་པའི། །ཟབ་ལམ་སྙིང་པོ་འདི་ལ་བསྒྲོད་
ཚུལ་ནི། །བླ་མེད་བླ་མ་མཆོག་ལ་རབ་གུས་ཏེ། །བདག་གཞན་ཐར་ལམ་ཆེན་
པོར་འདུན་པ་འཕངས། །སྤྱི་མཐུན་གྲུབ་པའི་ལམ་དུ་མངོན་སུམ་ནས། །སྣང་
ཞིང་སྲིད་པར་འཛིན་པ་འཁོར་བའི་ཆོས། །མ་སྤངས་གནས་སུ་དག་པ་རུ་ཤན་
ཕྱེད། །སྟོང་ཉིད་ཕུ་ཐག་ཆོད་པ་རྩ་བྲལ་གཤིས། །ཇི་བཞིན་མངོན་དུ་གྱུར་པར་
རྣལ་དུ་དབབ། རིག་པ་གཅེར་བུ་ལྷིངས་ལ་རྟེན་མེད་དུ། །གཟོ་མེད་ཞེན་བྲལ་
གསལ་སྟོང་རང་སོར་བཞག །གང་ཤར་གཟོ་མེད་རང་གྲོལ་ཁྲེགས་ཆོད་ཀྱི། །
དོན་ཁྲིད་མཉམ་ཉིད་རོ་གཅིག་དེ་ལྟར་བསྐྱངས། །རང་རིག་གསལ་སྟོང་མངོན་
སུམ་རྗེན་པ་ལ། །ཡེངས་མེད་བློ་བྲལ་ཐོག་རྒལ་དོན་ཁྲིད་བསྐྱངས། །སྐྱེ་མེད་
སྟོང་པ་གཤིས་ཀྱི་ཕུ་ཐག་ཆོད། །རང་རིག་གསལ་སྟོང་མངོན་སུམ་ཐིལ་དུ་
ཕེབས། །གང་ཤར་སྤྲོས་བྲལ་རྗེན་པའི་རང་ཞལ་བལྟས། །འབྲལ་མེད་ཆོས་
ཉིད་རོལ་པར་དྲན་པས་མཆོག །གཟུང་འཛིན་རྩིས་གདབ་ཞེན་ཡུལ་མཐའ་
དང་བྲལ། །བར་སྣང་ནང་དུ་ནམ་མཁའ་བསྒོམ་པ་ལ། །ཡང་དག་དྲན་པས་
རང་སོར་སོ་མར་བཞག །སྤྱི།
༄༅། །རྡོ་རྗེ་ཐེག་པའི་དགོངས་པ་ཡིས། །རིན་ཆེན་སེམས་ཉིད་མངོན་དུ་
བསྟན། །ཡང་ དག་ ཡེ་ཤེས་བདེ་བའི་མཆོག །ལྷུན་གྲུབ་ངང་དུ་ གུས་ པས་
- 157-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འདུད། །མཁའ་ དབྱིངས་ ཕྱོགས་ མེད་ མཐའ་ བྲལ་ དུ། །འགྲོ་ བ་ རང་ རྩལ་
འགག་མེད་པ། །སྙིང་པོ་རྣམས་ལ་མངོན་གྱུར་ནི། །ཐིག་ལེ་སྤྲོས་མེད་ངང་དུ་
རྟོགས། །དེའི་ ལུང་ བླ་མ་དམ་པ་ལས། །བདག་ཅག་ སྤྲང་པོ་ རི་ པ་ ཡིས། །
དབེན་གནས་ བྲག་ནག་ཕོ་བྲང་དུ། །ལྕགས་བྱི་ཟླ་བ་གསུམ་པ་སྟེ། །གཏེར་
ནས་བྱོན་ལོ་ཞེ་བརྒྱད་ལ། །དབང་ཁྲིད་ལུང་དཔེ་མན་ངག་རྫོགས། །བཏགས་
སྒོམ་དྲན་པས་གྲོལ་བའི་ཆོས། །ཡོངས་རྫོགས་ཞུས་ནས་རང་གཞན་དོན། །
གཉིས་ཀ་གྱིས་ཀྱི་རྗེས་གནང་ཐོབ། །གཞན་ཡང་གནས་མཆོག་ཙཱ་རི་ཡི། །
ཡོན་བདག་རྒྱལ་པོ་སྨོན་ལམ་ གྱིས། །སྔར་འདས་ལོ་ནི་བཅོ་ལྔའི་གོང་། །
གཏེར་སྟོན་ཞལ་སློབ་ཤོ་བན་གྱི། །ཕྱག་དཔེ་དད་པའི་ཤུགས་ཀྱིས་ཕུལ། །ཨོ་
རྒྱན་རྗེ་དང་གདམས་པ་ལ། །སྔོན་གྱི་ལས་འབྲེལ་བཟང་པོ་ཡི། །ནུས་པ་ཡོད་
ངེས་སྙམ་པ་ཡིས། །དགའ་དང་སྤྲོ་བ་ཚད་མེད་སྐྱེས། །དེང་སང་བདག་པོར་
ངེས་པ་ན། །དད་བརྩོན་འདུན་པ་ཆེར་བསྐྱེད་དེ། །ཀ་དག་ལྷུན་གྲུབ་འདུས་མ་
བྱས། །རང་བཞིན་སྟོང་གསལ་འགག་པ་མེད། །ཀུན་ཁྱབ་དབྱེ་བ་མེད་པའི་
དོན། །རྩོལ་བྲལ་ཐེག་མཆོག་རྫོགས་ཆེན་དང་། ཁྲེགས་ཆོད་ཐོད་རྒལ་ཟུང་
འཇུག་དང་། །བཏགས་གྲོལ་ཐབས་ཆ་ལ་སོགས་པས། །འདི་ཕྱི་འཆི་ཁ་བར་
དོ་རུ། །རང་བློ་ནུས་པའི་རིམ་སྟོབས་ཀྱིས། །འཕྱུགས་མེད་སྐུ་གསུམ་རང་ཆས་
སུ། །ཐོབ་པ་ལུང་རིག་མྱོང་བ་གསལ། །ཨེ་མ་དེ་ཡང་རྗེ་ཡི་དྲིན། །དྲིན་ལན་
བསབ་ པའི་ མཆོད་ པ་ འབུལ། །ཕུལ་བའི་ འབྲས་ བུ་ འགྲོ་རྣམས་ སེམས། །
སེམས་ཉིད་རྣལ་མ་བློ་བྲལ་དོན། །དོན་དམ་ཇི་བཞིན་རྟོགས་པ་ལ། །ལ་བཟླ་
བ་འདི་འདའ་བ་མེད། །ཤེས་བྱའི་གནས་ལུགས་ཇི་བཞིན་སྣང་བ་ལ། །འགག་
-158-



གཡུང་གི་ལོ་རྒྱུས།
མེད་རང་གྲོལ་རྟོགས་པ་རྗེ་ཡི་དྲིན། །སྟོན་འཁོར་གཅིག་ཏུ་འདྲེས་པའི་ཡུལ་
ལས་འདས། མ་བཅོས་ལྷུན་གྱིས་གྲུབ་པ་གཉུག་མའི་ངང་། རྩོལ་བྲལ་བྱ་བྱེད་
མེད་པ་སོ་མའི་དོན། ཅིས་ཀྱང་ཆོག་པ་འདུག་པས་བློ་རེ་བདེའོ། །དཔལ་ལྡན་
བླ་མ་དམ་པ་ཤེས་རབ་ཚུལ་ཁྲིམས་དེ་ཉིད་ལ་དབེན་གནས་བྲག་ནག་ཏུ་དམ་
པ་ཆོས་ཉིད་ཤེས་རབ་ཀྱིས་དབང་དང་ཆོས་སྐོར་ཐམས་ཅད་ཡོངས་སུ་རྫོགས་
པར་ཐུགས་ཉམས་སུ་བཞེས་ཤིང་ཁྱད་པར་ཁྲིད་ཀྱི་དོམ་ཁྲེགས་ཆོད་ཀྱིས་ཡིན་
ལུགས་མངོན་དུ་གྱུར་པར་མཛད་ནས། ཐོད་རྒལ་གྱིས་འཕྱུགས་མེད་གནད་
ཀྱིས་མངོན་སུམ་རང་ཐོག་ཏུ་གཏན་ལ་ཕབ་ནས་དུས་དེ་ཉིད་དུ་ཀུན་ཏུ་བཟང་
པོའི་དགོངས་པ་མངོན་དུ་མཛད་པའོ། །དམ་པ་པྲ་ཛཱ་བྷི་དེ་ཉིད་ལས་དབེན་
གནས་བྲག་ནག་གི་ཕོ་བྲང་དུ་བདག་ནམ་མཁའ་གྲགས་ཀྱིས་དབང་དང་ལུང་
རྣམས་ཡོངས་སུ་རྫོགས་པར་ཞུས་ཀྱང་། ཁྲིད་ཀྱི་ངེས་པ་མ་རྙེད་པ་ལ། དུས་
ཕྱིས་སྤྲུལ་སྐུ་རིག་འཛིན་རྒོད་གྱི་ལྡེམ་འཕྲུ་ཅན་དང་མཇལ་དུས་ཆོས་ཀྱི་ཆེ་བ་
དང་། ཁྲིད་ ཀྱི་ཟབ་པའི་གནད་ལུང་བསྟན་པའི་བཀའ་དྲིན་ལ་བརྟེན་ནས།
དཔལ་ལྡན་བླ་མ་ཆོས་ཉིད་མཚན་ཅན་དེ་ཉིད་དབེན་གནས་བྲག་ནག་ཕོ་བྲང་
དུ་སྤྱན་དྲངས་ཤིང་ཤིང་མོ་བྱ་ལོའི་སྟོན་ཟླ་འབྲིང་པོ་དང་ར་བ་གཉིས་ལ་དབང་
ལྔ་ཡོངས་སུ་རྫོགས་པ་ལུང་རྣམས་དང་བཅས་པ་བསྐྱངས་ནས་ཞུས་ཏེ། ཁྱད་
པར་ཁྲིད་ཀྱི་སྐོར་ཁྲེགས་ཆོད་ཐོད་རྒལ་རྣམས་ཉམས་ཁྲིད་ལག་ཁྲིད་དུ་རྫོགས་
པར་ཞུས་ཤིང་། ཉམས་གོང་འཕེལ་གྱི་སྣང་བ་ཅུང་ཟད་སྐྱེད་པ་དང༌། སྣང་
བཞིའི་འཆར་ཚུལ་རྣམས་གོ་ཡུལ་དུ་གསལ་ཞིང་། ཟབ་མོའི་ཆོས་ལ་ངེས་པའི་
ཤེས་པ་དང་། བརྒྱུད་པ་གསུམ་གྱི་བླ་མ་ལ་མི་ཕྱེད་པའི་དད་པ་ཐོབ་དུས།
-159 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དབང་རྫོགས། བཀའ་རྫོགས་དཔེ་རྫོགས་ལུང་རྣམས་ཡོངས་སུ་རྫོགས་པར་
གནང་སྟེ་རང་གཞན་གྱི་དོན་གཉིས་ཀ་གྱིས་ཤིག་པའི་རྗེས་སུ་གནང་བ་ཐོབ་སྟེ་
ས་དང་པོའི་དགའ་བ་ལྟ་བུར་གྱུར་ཏོ།། །།
- 160 -



༄༅། །འཕོ་བ་བཞུགས་སོ༔
ཧྥཀཐབྱཉབ༔ བདག་འདྲ་པདྨ་འབྱུང་གནས་ཀྱིས༔ རྣལ་འབྱོར་ལེ་ལོ་
ཅན་དོན་དུ༔ འཕོ་བའི་གདམས་པ་བསྟན་པར་བྱ༔ ཚེ་འདིར་ལྷག་མེད་མ་གྲུབ་
ན༔ ཚེ་འཕོས་མཁའ་སྤྱོད་བསྒྲུབ་འདོད་པས༔ སྦྱོང་དང་ལས་ལ་སྦྱར་བ་འོ༔
ཐོག་མར་སྦྱང་བར་བྱ་བ་ནི༔ ཤིན་ཏུ་དབེན་པའི་གནས་སོང་སྟེ༔ མཁའ་འགྲོ་
མཆོད་པའི་ཡོ་བྱད་བཤམཿ ཕྱི་ནང་མཚམས་བཅད་གཙང་དག་བྱ༔ བདེ་བའི་
སྟན་ལ་སྐྱིལ་ཀྲུང་བསྡད༔ སྐྱབས་འགྲོ་སེམས་བསྐྱེད་སྔོན་འགྲོ་གཏོང་༔ སྟོང་
པའི་ངང་ལས་ཆོས་འབྱུང་དབུས༔ པདྨ་རོ་དང་ཉི་སྟེང་དུ༔ བདག་ཉིད་མཁའ་
འགྲོ་དམར་མོ་ནི༔ ཞལ་གཅིག་ཕྱག་གཉིས་གྲི་ཐོད་འཛིན༔ མཁའ་འགྲོ་སྡེ་
བཞིས་སྐོར་བར་བསྐྱེད༔ མདུན་དུ་མཁའ་འགྲོ་ཕག་མོར་བཅས༔ རང་བཞིན་
གནས་དང་དབྱེར་མེད་པར༔ དུར་ཁྲོད་ཕོ་བྲང་ལྟ་བུ་ལ སྤྱན་དྲངས་མཆོད་
བསྟོད་རྒྱས་པར་བྱ༔ གསོལ་བ་བཏབ་ལ་མོས་གུས་བསྐྱེད༔ འབྱུང་པོ་ཚོགས་
ལ་གཏོར་མ་སྦྱིན༔ དེ་ནི་སྔོན་དུ་འགྲོ་བ་འོ༔ དེ་ནས་སྤྱོད་པ་དངོས་གཞི་ནི༔
ཙོག་བུ་སྐྱིལ་ཀྲུང་ཁྲུ་ཁྱུད་བྱ༔ རླུང་རོ་དབྱུང་ལ་བར་ཆད་སྦྱང་༔ སྐད་ཅིག་ཆོས་
འབྱུང་དམར་པོའི་ནང་༔ པད་ཉི་རོ་ཡི་གདན་སྟེང་དུ༔ ཧཱིཝལས་རྡོ་རྗེ་ཕག་མོར་
བསྐྱེད༔ གྲི་གུག་ཐོག་ ཁྲག་སྐྱིལ་ཀྲུང་ བྱས༔ རིན་ཆེན་རྒྱན་གྱིས་སྤྲས་ པར་
བསམ༔ དེ་དབུས་དབུ་མ་སྔོན་པོ་ནི༔ དྲང་བཤན་ཟངས་དུང་ལྟ་བུ་ཡི༔ མར་
སྣ་སུམ་མདོའི་ཉི་སྟེང་དུ༔ རྡོ་རྗེ་ཕག་མོ་རྒྱ་གྲམ་ལ༔ ལྟེ་བར་ཨ་ཐུང་དམར་པོ་
- 161-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྟེ༔ འོད་ཟེར་ ལྡན་ པ་བསྐྱེད་པར་བྱ༔ ཡར་ སྣ་ ཚངས་ པར་ཟླ་སྟེང་དུ༔ ཀུན་
བཟང་དམར་པོ་གཟི་བརྗིད་ལྡན༔ རྡོ་རྗེ་དྲིལ་བུ་འཛིན་པ་ལཿ རིན་ཆེན་རྒྱན་
གྱིས་བརྒྱན་པར་བསྐྱེད༔ ཞབས་གཉིས་རྡོ་རྗེ་སྐྱིལ་ཀྲུང་བཅས༔ ཐུགས་ཁར་ཧཱུཾ་
བསམ་འོད་དང་ལྡན༔ ཤེས་པ་རྩེ་གཅིག་ལ་གཏད་དེ༔ དེ་ནས་རླུང་གི་སྦྱོར་བ་
ནི༔ སྟེང་མནན་འོག་འཐེན་བར་དུ་བྱ༔ སྦྱོར་བ་འདི་དང་ལྡན་པའི་ཚེ༔ ལྟེ་བའི་
ཨ་ལས་ཐིག་ལེ་ནི༔ དམར་པོ་ཡུངས་ཀར་འཚེར་བ་ཙམ༔ རྒྱུན་མ་ཆད་པར་
འཕྲོས་པ་ནི༔ བར་མཚམས་མེད་པར་འགྲོ་བྱས་ནས༔ བླ་མའི་ཐུགས་ཀར་ཧཱུཾ་
ལ་ཐིམ༔ རིམ་རིམ་ཉིད་ནི་བསྟིམ་པར་བྱ༔ ཐིག་ལེ་འབར་འཕྲོ་བཅད་པར་བྱ༔
ཡང་ནི་སླར་ཡང་རླུང་བཟུང་བསྟིམ༔ འདི་ལ་དྲག་ཏུ་གོམས་པ་ན༔ སྤྱི་བོ་ཟ་
དང་ཆུ་བུར་དང་༔ ཚག་ཚག་བྱུང་ན་ཚད་ཡིན་ཏེ༔ ཚངས་པའི་སྒོ་ནི་བྱང་བར་
འགྱུར༔ དེ་ཚེ་བླ་མ་ ཨ་ལ་བསྟིམ༔ གཉིས་སུ་མེད་པར་མཉམ་པར་བཞག
མཐར་ཐུག་ལས་ལ་སྦྱར་བ་ནི༔ འབྱུང་བ་འདུ་འབྲལ་ཐིམ་སྡུད་དང་༔ དུས་ཀྱི་
ཐ་མ་འཆི་བའི་ཚེ༔ དཀོན་མཆོག་མཆོད་བཤམས་གསོལ་བ་བཏབ༔ རང་ལུས་
ཙོག་ པུ་ སྐྱིལ་ཀྲུང་ ངམ༔ ཡང་ ན་ སེང་གེའི་ ཉལ་ སྟབས་ སཿ མཁའ་ འགྲོའི་
དཀྱིལ་འཁོར་གསལ་བར་བསྐྱེད༔ དབུ་མ་སུམ་མདོར་རྒྱ་ གྲམ་བཅ༢ ཨ་
ལས་ཐིག་ལེ་འཕྲོས་བྱས་ཏེ༔ སྤྱི་བོར་ཀུན་བཟང་སྔར་ལྟར་བསྟིམ༔ འོད་ཟེར་
ལྔ་དང་ལྡན་པ་བསྐྱེད༔ ཤེས་པ་དེ་ལ་མ་ཡེངས་གཏད༔ མཆོད་པས་མཆོད་ལ་
མོས་གུས་བསྐྱེད༔ གསོལ་བ་སྙིང་གི་དཀྱིལ་ནས་བཏབ༔ ཉེར་གཅིག་བར་དུ་
ཐིག་ལེ་བསྟིམ༔ དེ་ནས་སུམ་མདོར་མཁའ་འགྲོ་མ༔ འོད་ཕུང་ཐ་མའི་ལམ་ལ་
བསྟིམ༔ སྤྱི་བོར་ཀུན་བཟང་དབྱེར་མེད་བཞུགསཿ བླ་མ་འོད་ཟེར་ལྔའི་རང་
-162-



འཕོ་བ།
བཞིན༔ མཁའ་ལ་འདོམ་གང་ཙམ་དུ་འཕརཿ རབ་ཀྱིས་འོད་གསལ་ཆོས་སྐུར་
བསྟིམ༔ འབྲིང་གིས་འཇའ་ལུས་ལོངས་སྐུར་བསྟིམ༔ ཐ་མས་སྣ་ཚོགས་སྤྲུལ་
སྐུར་བསྟིམ༔ རབ་ཀྱིས་འོད་གསལ་བསྟིམ་པ་ནི༔ མཐའ་བྲལ་རྣམ་དག་ཀུན་
བཟང་ཀློང་༔ མི་གཡོ་མཉམ་ཉིད་ཆེན་པོར་བསྟིམ༔ འབྲིང་གིས་ལོངས་སྐུར་
བསྟིམ་པ་ནི༔ རྣལ་འབྱོར་རྩལ་དང་ལྡན་པ་ཡིས༔ སྐུ་གསུམ་རིམ་བཞིན་བསྲེ་
བས་བསྲེ༔ ཞི་ཁྲོའི་སྐུ་དང་ཞིང་ཁམས་ལཿ ཡེ་ཤེས་རོ་གཅིག་རོལ་པར་བསྲེ༔
ཐ་མས་སྤྲུལ་སྐུར་བསྟིམ་པ་ནི༔ སྣང་ཡུལ་སྐུ་ལ་འཇུག་པར་བྱ༔ རྣལ་འབྱོར་
རྩལ་དང་ལྡན་པ་ཡིསཿ སྐུ་གསུམ་རིམ་གྱིས་བསྲེ་བ་སྟེ༔ ཆོས་སྐུ་སྐྱེ་མེད་ཞག་
བདུན་ ལ༔ ལོངས་ སྐུའི་ ཞི་ ཁྲོར་ཞག་བདུན་གནས༔ སྤྲུལ་པའི་སྐུ་ལ་ ཞག་
བདུན་གནས བདུན་གསུམ་ཉི་ཤུ་རྩ་གཅིག་རྫོགས་པ་ན༔ འདོད་པའི་ལུས་
ལ་རབ་ཏུ་འཇུག༔ ཤིན་ཏུ་ཐ་མར་གྱུར་པ་རྣམས༔ བླ་མ་ཀུན་བཟང་མཁའ་
འགྲོའི་ཚོགསཿ མཁར་བསྟིམ་འཇའ་ལུས་ཆོས་ཉིད་དབྱིངསཿ དབྱེ་བ་མེད་
པར་མོས་གུས་བྱ༔ དེ་ཡང་བར་དོ་དག་པར་འགྱུར༔ སྒྱུ་ལུས་འཕོ་ཚེ་འདུན་པ་
གཅེས༔ གོམས་ཤུགས་དྲག་རྩལ་གྱིས་འཕང་ངོ་༔ མན་ངག་གནད་ཀྱི་གདམས་
པ་ཡིན༔ གྲོང་ཁྱེར་འཕོ་བའི་གདམས་པ་འདི༔ ཡེ་ཤེས་མཚོ་རྒྱལ་ཉིད་ལ་
གཏད༔ ལས་ཅན་ཅིག་དང་འཕྲད་པར་ཤོག༔ སྐུ་གསུང་ཐུགས་ཀྱི་རྒྱ་ཡོད་དོ༔
ས་མ་ཡ༔ རྒྱ་རྒྱ་རྒྱ༔ ༔
- 163-



༄༅། །གཏེར་སྲུང་ལྡང་ལྷའི་སྒྲུབ་ཐབས་བཞུགས་སོ༔
དཔལ་ཕྱག་ན་རྡོ་རྗེ་ལ་ཕྱག་འཚལ་ལོ༔ བདག་འདྲ་པདྨ་འབྱུང་གནས་
ངས༔ རྒྱལ་པོའི་བཀའ་འབྱུང་བོད་འདིར་འོངསཿ ལྷ་སྲིན་གདུག་པ་ཐམས་
ཅད་བཏུལ༔ གཏེར་བདག་བཀའ་ ཡི་སྲུང་མར་བསྐོས༔ མཆིམས་ཡུལ་སྟོད་
འདིར་གཏེར་ཕྲན་སྦསཿ གཏེར་བདག་བཙན་གྱི་ལྡང་ལྷ་ཡི༔ སྲོག་སྙིང་འཕྲོག་
སྟེ་དམ་ལ་བཏགས༔ ཕྱི་རབས་དོན་དུ་གཏེར་དུ་སྦསཿ ལས་ཅན་ཅིག་དང་
འཕྲད་ པར་ ཤོག ས་ མ་ ཡ༔ རྒྱ་ རྒྱ་ རྒྱ ས།རྒྱ།ཐ།ཀཿ འདི་ ལ་ སྲོག་ དང་ ཆོ་
འཕྲུལ་གཉིས༔ སྲོག་ཏུ་སྒྲུབ་པ་བྱེད་འདོད་ན༔ གཡའ་རི་གངས་བྲག་དབེན་
པའི་སར༔ སྟེགས་བུ་ ར་ཁྲག་གིས་བྱུགས་ཁྲུ་གང་གྲུ་བཞིའི་དབུས༔ ཟངས་གཞོང་ནང་
དུ་ བཤོས་ བུ་ བཤམ༔ མཐའ་ མ་ མཐེབ་ སྒྱུ་ ར་ཁྲག་གིས་བྱུགས་བདུན་ གྱིས་ བསྐོར༔
ཤིང་ ལ་ དགྲ་བོའི་ མིང་ རུས་ བྲིས གང་ འདོད་ ཁྲག་ གིས་ བྱུགས་ ནས་ བྱ
གཏོར་ མའི་ ནང་ དུ་ སྤྱི་ ཚུགས་མགོ་མཇུག་ལྡོག་གཞུག༔ གཏོར་ མ་ ར་ ཡི་ ཤ་ ཁྲག་
བཤམ༔ ལས་ ཁུང་ གཅིག་ཏུ་ ལིང་ ག་ གཅིག གོང་ ལྟར་ སྤྱི་ཚུགས་ དག་ཏུ་
གཞུག ཡུངས་ཀར་ སྔགས་ ལ་ མིང་རུས་ བྲབ༔ སྲོག་ གི་ སྙིང་ པོ་འདི་ཡིས་
འབོད་པ་རི་བ་ རི་གིང་ཀ་ ར་ ཛཛ ཆེ་གེ་མོའི་ཤ་ལ་ཐཾ་ཐཾ༔ ཞེས་ པ་ཞག་
གསུམ་བཟླས་པ་ཡི༔ སྒྲ་དང་འོད་ནི་དངོས་སུ་འོང་༔ དེ་ནས་རྦད་བསད་ལས་
བྱ་བ༔ དགྲ་བོ་ཁྲག་སྐྱུགས་ནད་ཀྱིས་གསོད་འདོད་ན༔ ཙ་མུན་རག་མུན༔ ཐུ་
བ་དྷུ་རག མཚོན་གྱིས་གསོད་ན་སྔགས་འདི་འོ༔ རང་ཕྱི་གྷ་དྷ་རི་སཱ་དྷུ་ཤིག༔
- 164 -



གཏེར་སྲུང་ལྡང་ལྷའི་སྒྲུབ་ཐབས།
སྦོས་གྲིས་གསོད་ན་སྔགས་འདི་འོ༔ ཕུད་མང་ཆོད༔ ཕུས་གསོད༔ རུ་དམ་པ་
ཡར་གཏོར་ཤིག ཅེས་པའི་ལས་སྔགས་ཞག་གསུམ་བཟླསཿ སོ་སོའི་གནད་
ཁྲག་ཐུན་གྱིས་བྲབ༔ ཞེ་སྡང་བསྐྱེད་ལ་ལས་ལ་བསྐུལ༔ ཧཱུྃ༔ ལྷ་ཡི་དགེ་བསྙེན་
ཆེན་པོ་དྲག་པོ་རྩལ༔ སྐུ་ལ་དར་དཀར་རལ་ཁ་གསོལ༔ བཙན་རྒོད་བྱ་ར་སྟོང་
གིས་བསྐོར༔ ཁྱོད་ཀྱི་ཐུགས་དམ་དུས་ལ་བབས༔ བསྟན་པ་འཇིག་པའི་དགྲ་
བོ་འདི༔ ཁྲག་སྐྱུགས་ནད་ཀྱིས་སོད་ལ་ཤོག མཚོན་གྲི་སྦོས་གྲི་གླང་ཐབས་
སོད༔ ད་ལྟ་མྱུར་དུ་སོད་ལ་ཤོག༔ ན་གེ་ནའུ་ཀྱིན་བུ་ཧཱུྃ༔ ཤོད་ཤོད་སྟི་ཏ་རྦད་
ཐུ་རི་ལི་ལི་ས་མ་ཡ་རྦད༔ ཅེས་པས་དྲག་ཏུ་ཆད་པར་ བྱ༔ བུད་མེད་ཞག་
གསུམ་དག་གིས་སོད༔ སྐྱེ་བོ་དྲུག་གིས་སོད་པར་ངེས༔ བསོད་ནམས་ཅན་ལ་
ཞག་བདུན་ནོ༔ ནང་འགྲས་བྱེད་ན་བཅུ་བཞི་འོ༔ ཟད་རྟགས་བསད་རྟགས་སྤྱི་
དང་འདྲ༔ ལས་སྦྱོར་གཏོར་མ་ལིང་གར་བཅས༔ བཙན་རྒོད་རྒྱུ་བའི་སྲོང་ལ་
མནན༔ ལས་ཁུང་ལིངྒ་འགུག་གདབ་སྲེག༔ ཀླུ་ཡོད་ས་རུ་མནན་པར་བྱ༔ རྩ་
དུམ་ཡ་དུམ་མོད་ལ་ཁྲག་ཤ་ཆད༔ ཅེས་པསཿ ཀླུ་དང་བཙན་ལ་བཅོལ་གཏད་
བྱའོ༔ ལས་འགྱངས་ན་ལན་གསུམ་བསྐྱར་རོ༔ གང་ཡིན་དགྲ་བོ་མོད་ལ་འཆི༔
གནོད་སྦྱིན་ལྷ་ཡི་རེག་ཆོད་འདི༔ ཅོག་རྡུང་ལྷ་ཡི་སྤུ་གྲི་ཡིསཿ གཏེར་བདག་
སྲོག་རྩའི་སྙིང་འབྱིན་ཡིན༔ ལས་ཅན་ཅིག་དང་འཕྲད་པར་ཤོག༔ ས་མ་ཡ༔
རྒྱ་རྒྱ་རྒྱ༔ སྤྱི བདག་འདྲ་པདྨ་འབྱུང་གནས་ཀྱིས༔ ལྷ་སྲིན་སྲོག་གི་ཤན་པ་
ལསཿ ཆོ་འཕྲུལ་གཏང་བའི་ལས་བཤད་པཿ སྟེགས་བུ་ཁྲུ་གང་གྲུ་བཞིའི་སྟེང་༔
འདྲེ་ཅན་གནས་པའི་ལྡེར་བཟོའི་སཿ ཀླུ་གནས་ས་དང་ས་འགྱུའི་ས༔ ས་ནག་
གསུམ་པོ་སྤར་རེ་དང་། ཞིབ་བཙགས་ཕུག་རོན་སྒོ་ང་གང་༔ ཁམ་ས་ཅིག་པོ་
- 165 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དག་དང་བསྲེས༔ ཨ་ཙ་ ར་ གཉིས་ སྤྲེལ་སྤྲེའུ་སྤུ་ཚོམ་གཅིག་གཟུགས་གཅིག སྤྲེལ་ལ་
ཐི་གུ་དཀར་ནག་གདགས དཀར་པོ་ ཨ་ཙ་ར་གཡས་ལ་ནག་པོ་གཡོན༔ དབུས་
སུ་སྤྲེ་འུ་བཞག་པར་བྱ༔ ཐི་གུ་ཨ་ཙ་ར་དཀར་ནག་ཡིས་བཟུང་༔ རང་ལ་མདུན་
བསྟན་སྔགས་འདིས་འབོད༔ ཏྲིའུ་ཏྲིའུ་འབོད་པ་མ་མ་ཤོད་ཛ༔ མ་རུ་མ་རུ་ཟད་པ་ཡིན་
རྒྱུགས་རྒྱུགས༔ ཁ་ཕུར་ཁ་ཕུར་ཆེ་གེ་ལ་ དྷོ་ བྷོ༔ ཞག་ ལྔ་བཟླས་པས་ནང་
རྟགས་ནི༔ ཨ་ཙ་ར་དང་མི་རེངས་དང་༔ སྤྲེ་འུའི་དམག་འོང་སོ་སྒྲ་དང་༔ སྨྲ་
སྙིང་འདོད་དང་ཤེས་པ་འཁྲུགསཿ དེ་ལྟར་རྨི་ལམ་དག་ཏུ་འོང་༔ སྤྲེའུ་དངོས་སུ་
མ་བྱུང་བར་དུ་བསྒྲུབ༔ དེ་ནས་གོང་གི་རྫས་གསུམ་པོ༔ དགྲ་བོའི་ཕྱོགས་སུ་ཁ་
བསྟན་ཏེ༔ ཨ་ཙར་ནག་པོས་སྔོན་མ་བྱ༔ དཀར་པོ་ཕྱི་ལ་བཞག་པར་བྱ༔ གོང་
མའི་ སྔགས་ཤམ་འདི་བཏགས་ ཧེ་ཙ་ དུ་ན་ ཕབ་ ཡཱ༔ ཞེས་ཞག་བདུན་
བཟླས་ཏེ༔ དཀར་པོ་ཐིག་གུར་བཅས་པ་བཞག དེ་མིན་གཉིས་པོ་དགྲ་ཡི་
ཁང་པར་བསྐྱལཿ སྤྲེ་འུ་དངོས་སུ་ས་གཏོར་འོང་༔ དཀར་པོ་དཔོན་ལ་ནག་པོ་
གཡོག༔ སྤྲེ་འུ་ལས་མཁན་དག་ཡིན་ནོ༔ ལྷ་བཙན་གིང་གི་ཆོ་འཕྲུལ་ལོ༔ ཤིན་
ཏུ་ཟབ་ཕྱིར་གཏེར་དུ་སྦསཿ ལས་ཅན་ཅིག་དང་འཕྲད་པར་ཤོག༔ ས་མ་ཡ༔
རྒྱ་རྒྱ་རྒྱ༔ ལྡང་ལུང་ཁྲ་མོ་བྲག་ནས་སྤྲུལ་སྐུ་རིན་ཆེན་ཚུལ་རྡོར་གྱིས་ཆུ་མོ་གླང་
གི་ལོ་ལ་བཏོན་པའོ༔ ༔
- 166 -



༄༅། །ཟབ་གསང་མཁའ་འགྲོ་སྙིང་ཐིག་གི་
གསོལ་འདེབས་བཞུགས་སོ། །
ན་མོ་གུ་རུ་དངོས་མེད་མཐའ་བྲལ་ཀ་དག་ཆོས་ཀྱི་སྐུ། །རང་རིག་གསལ་
དངས་ལྷུན་གྲུབ་ལོངས་སྤྱོད་རྫོགས། །ཀུན་ཁྱབ་སྣ་ཚོགས་ཤར་ གྲོལ་སྤྲུལ་
པའི་སྐུ། །དུས་གསུམ་རང་རིག་བླ་མ་རྣམས་ལ་འདུད། །དམིགས་མེད་ཆོས་
དབྱིངས་དག་པའི་ ཕོ་བྲང་དུ། །ཀུན་བཟང་ཡབ་ཡུམ་གཉིས་ལ་ གསོལ་བ་
འདེབས། །ངོ་བོ་ཀ་ནས་དག་པར་བྱིན་གྱིས་རློབས། །ལྷུན་གྲུབ་ཆོས་དབྱིངས་
དག་པའི་ཕོ་བྲང་དུ། །ལོངས་སྐུའི་ཞི་ཁྲོའི་ཚོགས་ལ་གསོལ་བ་འདེབས། །
རིག་པ་སྐུ་རུ་སྨིན་པར་བྱིན་གྱིས་རློབས། །ཐུགས་རྗེ་ཕྱོགས་རིས་བྲལ་བའི་ཕོ་
བྲང་དུ། །སྤྲུལ་སྐུ་རྡོ་རྗེ་འཆང་ལ་གསོལ་བ་འདེབས། །སྣང་སེམས་འཛིན་པ་
སྟོངས་པར་བྱིན་གྱིས་རློབས། །དུར་ཁྲོད་མེ་རི་འབར་བའི་ཕོ་བྲང་དུ། །དགའ་
རབ་རྡོ་རྗེ་ཉིད་ལ་གསོལ་བ་འདེབས། །ཆོས་ཉིད་དོན་དང་མཇལ་བར་བྱིན་
གྱིས་རློབས། །དུར་ཁྲོད་སོ་ས་གླིང་གི་ཕོ་བྲང་དུ། །ཤྲཱི་སིང་ཧ་ཉིད་ལ་གསོལ་བ་
འདེབས། །བདེ་ཆེན་འདུ་འབྲལ་མེད་པར་བྱིན་གྱིས་རློབས། །པདྨ་འོད་ཀྱི་ཕོ་
བྲང་གཞལ་ཡས་སུ། །ཨོ་རྒྱན་པདྨ་ཡབ་ཡུམ་ལ་གསོལ་བ་འདེབས། །འབྲལ་
མེད་གཞན་དོན་འབྱུང་བར་བྱིན་གྱིས་རློབས། །རིག་འཛིན་མཁའ་སྤྱོད་དག་
པའི་ཕོ་བྲང་དུ། །པདྨ་ལས་འབྲེལ་རྩལ་ལ་གསོལ་བ་འདེབས། །ཆོས་བཀའ་
མ་ལུས་ཚང་བར་བྱིན་གྱིས་རློབས། །བྱར་སྨད་གྲོ་ས་དཔལ་གྱི་ཕོ་བྲང་དུ། །
- 167 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྤྲུལ་སྐུ་ལེགས་པའི་དཔལ་ལ་གསོལ་བ་འདེབས། །རིག་འཛིན་གདུང་སོབ་
ནུས་པར་བྱིན་གྱིས་རློབས། །བསམ་ཡས་མཆིམས་ཕུ་ངོ་མཚར་ཕོ་བྲང་དུ། །
ཆོས་རྗེ་ཀློང་ཆེན་རབ་འབྱམས་ལ་གསོལ་བ་འདེབས། །བཀའ་བབས་བསྟན་
པའི་བདག་པོར་བྱིན་གྱིས་རློབས། །བསམ་གཏན་གླིང་གི་དབེན་གནས་ཕོ་
བྲང་དུ། །འཇམ་དབྱངས་ཁྱབ་བརྡལ་ལྷུན་གྲུབ་ལ་གསོལ་བ་འདེབས། །ཕྱི་
ནང་འཁྲུལ་པ་ཞིག་པར་བྱིན་གྱིས་རློབས། །ཕྱོགས་མེད་རི་ཁྲོད་དབེན་གནས་
ཕོ་བྲང་དུ། །སྤྲུལ་སྐུ་གྲགས་པ་འོད་ཟེར་ལ་གསོལ་བ་འདེབས། །རླབས་ཆེན་
དོན་གཉིས་འགྲུབ་པར་བྱིན་གྱིས་རློབས།། །།
-168 -



༄༅། །བརྒྱུད་འཛིན་གྱི་སློབ་བུའི་ལུང་བསྟན་ནོ༔
fགགནའནཎཨེ་མ་ཤེས་རབ་སྙིང་རྗེ་ཅན༔ ཁྱོད་ཉིད་ང་ཡི་གཏེར་
སྒོ་ཕྱེ་ནས་ཚེའི་དུས་མ་བྱས་ཀྱི་བར་དུ་བརྒྱུད་འཛིན་གྱི་སློབ་བུ་རིགས་མི་འདྲ་
བ་བདུན་གསུམ་འབྱུང་སྟེ༔ སྐྱེས་ པའི་སློབ་བུ་བཅུ་བཞི་འབྱུང་༔ བུད་མེད་
ཊཱཀྐིའི་རིགས་ཆོས་སམ་ལུས་ཀྱི་འབྲེལ་པ་བདུན་འབྱུང་སྟེ༔ དང་པོ་རིགས་
གཅིག་ནི༔ སྐྱེ་བ་བཟང་བ༔ དད་པ་ཆེ་བ༔ ཡོན་ཏན་ཨེན་རེ་ཤེས་པ༔ ཐེག་པ་
ཆེན་པོ་ལ་མོས་པ༔ ཤེས་རབ་ཆེ་བ༔ བློ་སྲབ་པཿ ཚ་རུས་ཆེ་བ༔ རང་འདོད་
ཚེ༔ གཞན་ཡང་བློ་མི་མཐུན་པ༔ ཀུན་གྱིས་གཤེ་བ་ཞིག་འོང་༔ དེ་ཀརྨ་ཊཱཀྐིའི་
རིགས་ཏེ༔ དེ་ལ་བྱིན་རླབས་འཇུག་རྐྱེན་ཚེ་ལོ་འབྲིང་ཐུབ༔ གདམས་པ་གནད་
དུ་ ཚུད༔ བར་དོ་དང་པོར་གྲོལ་ལོ༔ རིགས་ གཅིག་ནི༔ དམ་ཚིག་བསྲུང་ ༔
བརྒྱུད་འཛིན་ཞེན༔ ཤེས་རབ་ཆུང་༔ སྙིང་རུས་འབྲིང་༔ བློ་མི་རྒོད༔ དད་པ་མི་
འགྱུར་བ་ཅིག་ཡོང་སྟེ༔ ཚེ་འབྲིང་ཐུབ༔ སྐྱེ་བ་ཕྱི་མ་ལ་ལྷག་མེད་དུ་འཚང་རྒྱ
རིགས་གཅིག་ནི་སྙིང་རུས་ཆེ༔ ཤེས་ རབ་ཆེ༔ འཁྲི་བ་ཆོད༔ རི་ཁྲོད་འགྲིམ་
ནུསཿ བླ་མའི་ཅི་གསུང་སྒྲུབ༔ དག་སྣང་ཆུང་བ་ཞིག་འོང་༔ དེ་རཏྣ་དཔའ་བོའི་
རིགས་ཏེ༔ དེ་ཡང་ཚེ་ལོ་འབྲིང་ཐུབ༔ ཚེ་འདིར་ས་ཟིན་ཏེ་སྐྱེ་བ་བདུན་གྱིས་
འཇུག་མི་སྲིད་དོ༔ གཅིག་ནི་བློ་རྒོད་གཏོང་ཆོད་ཆེ༔ རྒྱུ་འབྲས་ཕྲ་མོ་ལ་མི་
འཛེམ༔ ཆོས་ཕྱོགས་སུ་གཏོང་ནུས༔ རང་འདོད་ཆེ༔ ཚེ་འདི་པ་གཅིག་འོང་༔
དེས་ཆོས་འབྲེལ་ཐོགས་པ་ཙམ་སྟེ༔ སྐྱེ་བ་བཅུ་བཞི་ན་ལོངས་སྤྱོད་དང་ལྡན་
• 169 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
པར་འཚང་རྒྱའོ༔ ཚེ་ཡང་འབྲིང་ཐུབ༔ རིགས་གཅིག་ནི༔ ང་རྒྱལ་ཆེ༔ ཁྱོད་ལ་
མོས་གུས་མེད་པར་ཆོས་ཐོབ་ནས་གདོད་མི་རྟག རང་ཆེར་འགྱིང་ཞིང་ཕྱག་
ལ་སྐྲག བྱིན་རླབས་མི་ཐོབ་སྟེ ཆོས་ཀྱི་ལས་མེད་པས་དེའི་རིགས་ཀྱི་རྩ་བ་
ཆོད༔ གཅིག་ནི་ཁ་གསོད༔ སྙིང་སྡར༔ གཡོ་སྒྱུ་ཆུང་༔ ཤེས་རབ་ཅན་ཞིག་འོང་
སྟེ་གསོལ་ལམ་དཔའ་བོའི་རིགས་ཏེ༔ ཚེ་རིང་ ནད་ཉུང་༔ འབྱོར་པ་ཆུང་༔
སྐྱེ་བ་འདི་ལ་འཚང་རྒྱའོ༔ གཅིག་ནི་འདོད་པ་ཆུང་༔ བཀའ་དྲང་༔ བློ་བརྟན༔
ཁ་ཉུང་༔ སྒོམ་བསྲན་ཆེ ཤ་མདོག་དམརཿ ཆགས་པ་ཆེ༔ དེ་པདྨ་དཔའ་བོའི་
རིགས་ཏེ༔ ཚེ་རིང་སྐྱེ་བ་ལ་འདི་ལ་འཚང་རྒྱའོ༔ གཅིག་ནི་འཚང་ཆེ༔ དད་པ་
ཆུང་༔ ཆོས་ལ་མི་མོས༔ སྡིག་ལ་དགའ དེ་ནི་སྐྱེ་བ་བཅུ་བཞི་ན་འཚང་རྒྱ་བ་
ཙམ་མོ༔ གཅིག་ ནི༔ ཆོས་ མཁས༔ ཕྲག་དོག་ཆེ བསོད་ ནམས་ ཆེ༔ འཁོར་
སྐྱོང་བ་ལ་ལྟ་བ་མཐོ༔ རབ་ཏུ་བྱུང་ན་བཤེས་གཉེན་གཅིག་གིས་གསང་ནས་
ཉམས་ སུ་ ལེན༔ དེ་ རཏྣ་དཔའ་བོའི་ རིགས་ ཏེ༔ སྐྱེ་བ་ འདི་ ལ་ འཚང་རྒྱའོ༔
གཅིག་ནི༔ སྙིང་རྗེ་དང་བྱང་སེམས་ཆེ༔ ནོར་སྒྲུབ་སྨན་གྱི་ལས་འཕྲོ་ཡོད་དེ༔
གཞན་ལ་ཕན་ཐོགས༔ ལོ་ཀ་དཔའ་བོའི་རིགས་ཏེ་བར་དོ་གཉིས་ལ་གྲོལ་ལོ༔
གཅིག་ནི༔ ཆོས་ཞུ་བ་རེམ༔ ཉམས་སུ་མི་ལེན་འཁོར་ཨེན་རེ་སྐྱོང་༔ ཤེས་རབ་
ཆེ་བས་ཆོས་རྣམས་ལ་ཅོ་ལྟ་མང་དུ་བྱེད༔ དེ་ནི་དམ་ཚིག་མི་གཙང་སྟེ༔ དམ་
པས་འགལ་ཏེ་སྐྱེ་བ་ཕྱི་མ་ལ་དུཁ་སྤྱོད༔ ལོ་བདུན་ན་གྲོལ༔ ཀརྨ་ཊཱཀྐི་ཤུགས་
འགྲོ་དཔའ་བོའི་ རིགས་ ཡིན༔ ཚེ་ཐུང་༔ གཅིག་ནི༔ སྡོད་མི་ཚུགས༔ བློ་སྣ་
མང་༔ དགེ་སྦྱོར་རེམ ཚེ་ཐུང་ ཕྱི་མ་ལ་འཚང་རྒྱ༔ གཅིག་ནི་ཁ་ འཇམ༔ ཞེ་
ངན ཁ་ གསག་ཆེ༔ སྙིང་ སྡརཿ དམ་ ལ་ མི་ གནས༔ དེས་ནི་ གདམས་ངག་
-170 -



བརྒྱུད་འཛིན་གྱི་སློབ་བུའི་ལུང་།
གཏོང་༔ སློབ་དཔོན་དང་ འཁོན་ཉེན་ཡོད་ པས་ སྤང་བར་ བྱའོ༔ རྟོགས་པ་
མངོན་དུ་གྱུར་པ་སྐྱེས་པ་ལ་བཞི་འབྱུང་ངོ་༔ བུད་མེད་ཀྱི་སློབ་མ་བདུན་ནི༔
དང༌ པོ་ རིགས་ གཅིག་ ནི༔ ལུས་ ཕྲ༔ རྣམ་ གཞག་ ཚ ཡིད་ དུ་ འོང་ ༔ ལུས་
དམར༔ དད་པ་མི་འགྱུར༔ བློ་བརྟན་པ་ཅིག་འོང་སྟེ༔ རིགས་ཀྱང་པདྨ་ཌཱཀྐིའི་
རིགསཿ ཚེ་རིང་སྐྱེ་བ་འདི་ལ་ལྷག་མེད་དུ་འཚང་རྒྱའོ༔ གཅིག་ནི་ཆགས་པ་ཆེ༔
སྤྲོ་ཐུང་༔ ཤེས་རབ་ཆུང་༔ ལུས་སྔོ༔ གཟུགས་འབྲིང་༔ དེ་ནི་ལས་ཀྱི་ཌཱཀྐིའི་
རིགས་ཏེ༔ ཁྱེད་ལ་སེམས་པས་ཆགས་པ་སྤྱོད༔ བདེ་སྟོང་གི་ཏིང་འཛིན་སྟེར་
བར་བྱེད༔ ཟབ་མོ་གནད་ཀྱི་འབྲེལ་མེད་དེ༔ སྐྱེ་བ་གཉིས་ན་ཁྱོད་ཀྱི་གདུལ་
བྱར་གྱུར་ནས་འཚང་རྒྱའོ༔ ཚེ་འབྲིང་ཐུབ༔ གཅིག་ནི་བློ་བརྟན་ཆོས་ལ་མོས༔
སྙིང་རྗེ་ཆེ༔ དེ་ཡང་ཟབ་མོ་གནད་ཀྱིས་འབྲེལ་ནས་འཚང་རྒྱའོ༔ ཚེ་ཡང་རིང་༔
པདྨ་ཤུགས་འགྲོའི་རིགས་སོ༔ གཅིག་ནི༔ ཆོས་ལ་མི་མོས་བདེ་བ་ཆེ༔ ལུས་
རྒྱས བཞིན་ སྡུག༔ བློ་ཤོ་རྒོད༔ སྐད་སྙན༔ དེ་ནི་སྔོན་གྱི་འབྲེལ་པས་གུས་
ཤིང་འདུད༔ གཟུགས་ཐ་མལ་འཛིན་ཏེ༔ ཆགས་པ་སྤྱོད༔ རྩ་སྒོ་འབྱེད༔ ཐུན་
མོང་གི་སིདྡྷི་སྟེར༔ རྡོ་རྗེ་ཤུགས་འགྲོའི་རིགས་ཏེ་ལུས་ཀྱི་འབྲེལ་པ་ལསཿ ཆོས་
ཀྱི་འབྲེལ་པ་མེད༔ སྐྱེ་བ་ཕྱི་མ་ལ་སྤྱོད༔ ལས་རྒྱ་བྱས་ཏེ་འཚང་རྒྱའོ༔ གཅིག་
ནི་དད་པ་ཆེ༔ ཤ་མདོག་སེར་ལ་ཡིད་དུ་འོང་༔ ཁ་ཉུང་༔ བློ་བརྟན༔ བྱ་བ་འོལ་
ཆེ༔ ལུས་ཐུང་ ལ་ རྒྱསཿ དེས་ ཀྱང་ ཁྱེད་ ལ་ དད་ ཅིང་ ལུས་ འབྲེལ་ བྱེད་དོ༔
བསོད་ནམས་སྤེལ༔ ༔རིགས་ཀྱང་རིན་ཆེན་རིགསཿ ཚེ་རིང་ངོ་༔ གཅིག་ནི༔
ཁ་མང་༔ མདོག་ནག རྩབ་རྩུབ་མང་༔ བློ་རྒོད ངས་བྱས་ཆེ འགྲོ་ས་དྲག
བློ་སྟེབ ངུ་དད་ཆེ༔ དབུགས་ཐུང་༔ སྤྲོ་ཐུང་༔ སྙིང་ཆུང་ངོ་༔ གལ་ཏེ་འབྲེལ་
བ 171-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
པ་རྣམས་མ་རྫོགས་པར་འདའ་མི་སྲིད་དེ༔ སྐྱེ་བ་ཕྱི་མའི་གདུལ་བྱར་འོང་ངེས་
སོ༔ ཁྱོད་ཚད་དུ་བཞུགས་ན་ཚེ་འདི་ཉིད་ཀྱི་གདུལ་བྱ་ ཡིན་ནོ༔ སྤྱི བརྒྱུད་
འཛིན་སློབ་བུའི་ལུང་བསྟན་ནི༔ ཚེ་སྒྲུབ་འོད་ཕྲེང་གི་གཏེར་ཁ་ནས་བྱུང་བ་
ཡིན་ནོ༔ སྤྲུལ་སྐུ་ཉིད་ལོ་གྲོ་སར་མགོན་རིན་གྱིས་ཞུས་ཟེར་བའི་ཕྱི་མོ་ལས་
བཤུས་སོ༔ ༔
- 172 -



༄༅། །མཁའ་འགྲོ་སྙིང་ཐིག་གི་ཆ་རྐྱེན༔ ལྷ་མོ་ལྔའི་
ཚེ་སྒྲུབ་བཞུགས་སོ༔
ཟབཞཡབལ་༔ རིགས་ཀྱི་མ་མོ་མཁའ་འགྲོ་ཚེ་ཡི་བདག ལྷ་མོ་བདེ་བ་
འབྱུང་ལ་ཕྱག་འཚལ་ལོ༔ ཀློང་གསལ་ཉི་མའི་རྒྱུད་དག་ལསཿ འབྱུང་བ་འདུས་
པའི་ཕུང་པོ་ལཿ ཕ་མའི་དངས་མ་རྣམ་ཤེས་རྟེན༔ ལས་དང་རྐྱེན་གྱིས་འགྱུར་བ་
ཡིན༔ འབྱུང་འཁྲུགས་དངས་མའི་གནད་འཕྱུགས་པསཿ ལུས་དང་སེམས་གཉིས་
འབྲལ་བར་འགྱུར༔ དེ་ལ་ལྷ་མོའི་ཚེ་སྒྲུབ་བྱ༔ ཞེས་པསཿ དེ་ལ་དམ་ཆོས་སྒྲུབ་པ་
པོས༔ ཚེ་ཡི་བར་ཆད་བསྲུང་བའི་ཕྱིརཿ འཆི་བ་བརྟག་ཅིང་བསླུ་བ་ནི༔ བརྟག་པ་
གཞན་དུ་ཤེས་པར་བྱ༔ བསླུ་ཐབས་མང་དུ་བཤད་ན་ཡང་༔ ལྷ་མོའི་ཚེ་སྒྲུབ་ཁྱད་
པར་འཕགསཿ འདི་ལ་སྦྱོར་དངོས་རྗེས་དང་གསུམ༔ སྦྱོར་བ་སྔོན་དུ་འགྲོ་བ་ནི༔
སྐྱབས་འགྲོ་སེམས་བསྐྱེད་སྔོན་སོང་བས༔ གཙང་མའི་གནས་སུ་སྟེགས་བུ་བྱ༔ དྲི་
བཟང་བདུད་རྩི་ཆག་ཆག་གདབ༔ ནས་ཀྱི་ཚོམ་བུ་ལྔ་བཀོད་དེ༔ བུམ་པའི་ནང་དུ་
ཆང་ བླུགས་ ལ༔ མར་ གྱི་ རིལ་བུ་ལྔ་ ཡང་ གཞུག འབྲུ་སྣ་ སྨན་ སྣ་རཏྣ་ བླུག༔
འབྲས་ བུ་ ཅན་ གྱི་ ཁ་ རྒྱན་ གཟུགསཿ དར་ སྣའི་ མགུལ་ཆིངས་ གཟུངས་ ཐག་
བཏགསཿ བགེགས་གཏོར་བྱིན་ལ་མཚམས་ཀྱང་བཅད༔ བླ་མ་ཡི་དམ་མཁའ་
འགྲོ་ལཿ སྤྱན་དྲང་ མཆོད་ གཏོར་ གཏོར་ཚོགས་དབུལ༔ དེ་ནས་དངོས་གཞིའི་
རིམ་པ་ནི༔ སྤྱི་གཙུག་ཉི་ཟླའི་གདན་སྟེང་དུ༔ ཚེ་ཡི་ལྷ་མོ་སྐུ་མདོག་དཀར༔ རིན་
པོ་ཆེ་ཡི་རྒྱན་གྱིས་མཛེསཿ ཕྱག་ན་ཚེ་ཡི་བུམ་པ་བསྣམས༔ སྐུ་གསུང་ཐུགས་ནས་
- 173 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འོད་འཕྲོས་པས༔ བདག་གི་ལུས་ངག་ཡིད་ལ་ཕོག༔ སྒྲིབ་པ་གསུམ་པོ་དག་ནས་
ཀྱང་༔ ལུས་ནི་ཤེལ་སྒོང་བཞིན་དུ་བསམ༔ དེ་ནས་ལྷ་མོ་བདག་ལ་ཐིམ གོང་གི་
ལྷ་མོར་བདག་བསྐྱེད་ལ༔ སྔགས་བཟླས་འོད་ཟེར་བུམ་པར་འཕྲོས༔ བུམ་པའི་
ནང་ནས་ ཕྱོགས་བཅུ་ཡི༔ བླ་མ་ཡིད་དམ་མཁའ་འགྲོ་དང་༔ སངས་རྒྱས་བྱང་
སེམས་ཌཱཀྐིའི་ཚོགསཿ ཆོས་སྐྱོང་ལ་སོགས་མཐུ་ཆེན་གྱི༔ ཚེ་དང་བསོད་ནམས་
ཀུན་བསྡུས་ཏེ༔ བུམ་པའི་ནང་དུ་ཐིམ་ཞིང་འཁྱིལ༔ དེ་ལས་མཁའ་འགྲོ་ལྔར་གྱུར་
ཏེ༔ སྐུ་གསུང་ཐུགས་ཀྱི་བདུད་རྩི་ཡི༔ རྒྱུན་བབ་བསམ་ལ་སྔགས་འདི་བཟླས
ཨོཾ་གུ་རུ་དེ་ཝ་ཌཱཀྐི་ནི་ཧ་རི་ནི་ས ཨོ་ཨཱ་ཡུཉྩཤེ་སིདྡྷི་ཧཱུྃ༔ ཨོཾ་སུ་པ་ཏེ་ན་ཏེ༔ སུ་པ་
ཏེ་ན་ཏེ་ ཡེ་ སྭཱཧཱ༔ རྫོགས་ རིམ་བདག་ དང་ ལྷ་མོ་གཉིསཿ དབྱེར་མེད་ངང་ལ་
བཞག་པར་བྱ༔ དེ་ནས་མཇུག་གི་རིམ་པ་ནི༔ རྩ་བའི་བསྙེན་པ་འབུམ་དང་ཁྲི༔
སྟོང་ལ་སོགས་པ་བཟླས་བྱས་ནས༔ གྲུབ་པའི་རྟགས་ནི་འདི་ལྟར་འབྱུང་༔ ལུས་
ལ་གོ་ཆ་གོན་པ་དང་༔ ཆུ་ལས་བརྒལ་བ་རྨི་བ་དང་༔ ཉི་མ་ཤར་དང་གྱེན་ལ་
འཛེག༔ འབྲུ་དང་ལོངས་སྤྱོད་རྨི་བ་དང་༔ བདུད་རྩིའི་ཆུ་རྒྱུན་འཐུང་བ་རྨི དེ་
ལྟར་རྟགས་རྣམས་བྱུང་བ་དང་༔ བུམ་པ་རང་གི་སྤྱི་གཙུག་བཞག༔ བུམ་པའི་ནང་
ནས་སྙིང་དཀྱིལ་བབ༔ སྙིང་པད་འདབ་བཞི་དབུས་དང་ལྔར༔ མི་འགྱུར་རྟག་ཏུ་
བཞུགས་པར་བསྒོམ༔ དེ་ནས་བུམ་ཆུ་བཏུང་ཞིང་བཀུ༔ བུམ་པའི་མར་རྣམས་
རང་ཉིད་བཟ༢ ལྕེ་ཡི་དཀྱིལ་ཡང་རྐན་ལ་ཟེར་བའང་འདུག་དུ་ཧཱུྃ་བསྒོམས་ཏེ༔
ཀཱ་ཡ་སིདྡྷི་ ༀཝཀྐ་སིདྡྷི་ ཨཱ ཙིཏྟ་སིདྡྷི་ཧཱུྃ༔ བཟླས་པས་སྐུ་གསུང་ཐུགས་ ཐོབ་
བསམ༔ འཆི་མེད་ཡེ་ཤེས་བདུད་རྩི་འདི༔ བཞག་པ་ལྕེ་ཡི་དཀྱིལ་དུ་བཞག༔
བབ་པ་ཙིཏྟའི་དཀྱིལ་དུ་བབས༔ དཀར་ཞིང་འཚེར་ལ་སྣུམ་ཞིང་འདྲིལ༔ བདུད་
-174 .



མཁའ་འགྲོ་སྙིང་ཐིག་གི་ཆ་རྐྱེན༔ ལྷ་མོ་ལྔའི་ཚེ་སྒྲུབ།
རྩི་འཆི་མེད་དངོས་གྲུབ་མཆོག༔ ཡེ་ཤེས་ལྷ་མོ་ཨ་ལ་ལ་ཧོ༔ ནད་བཞི་བརྒྱ་རྩ་
བཞི༔ རྐྱེན་ཉི་ཁྲི་ཆིག་སྟོང་༔ ཡེ་འདྲོག་སུམ་བརྒྱ་དྲུག་རཿ བགེགས་རིགས་སྟོང་
ཕྲག་བརྒྱད་ཅུ བྱང་ཞིང་དག་པར་གྱུར་ཅིག ཅེས་དངོས་གྲུབ་བླང་བར་བྱའོ༔
ཚེ་སྒྲུབ་འདི་ཡི་ཡོན་ཏན་ནི༔ ཚེ་ཟད་པ་ཡི་རྣལ་འབྱོར་ཡང་ ཚངས་པའི་ཚེ་དང་
ལྡན་པར་འགྱུར༔ ལས་འཕྲོ་ལྡན་ན་ཉི་ཟླའི་ཚེ༔ འཆི་མེད་རྡོ་རྗེ་ལྟ་བུ་འོ༔ འདི་ལ་
སྒོམ་སྒྲུབ་སུས་བྱས་པ༔ དུས་མིན་འཆི་བ་བརྒྱད་མི་འབྱུང་༔ གློ་བུར་ནད་དང་
གདོན་རྣམས་ཀྱིས༔ དེ་ལ་ཚུགས་པར་མི་འགྱུར་རོ༔ ཚེ་འཕོས་མཁའ་སྤྱོད་གནས་
སུ་འགྲོ༔ འཆི་བ་བརྟག་དང་བསླུ་བ་ལཿ བསླུ་ཐབས་མང་དུ་བཤད་ན་ཡང་༔ ལྷ་
མོ་ལྔ་ཡི་ཚེ་སྒྲུབ་འདི༔ པདྨ་འབྱུང་གནས་བདག་ཉིད་ཀྱིས༔ ཟབ་ཕྱིར་ཀློང་གསལ་
རྒྱུད་ལས་བཏུས གཞན་ལ་མ་སྤེལ་གཏེར་དུ་སྦས༔ ལས་འཕྲོ་ཅན་དང་འཕྲད་
པར་ཤོག༔ ས་མ་ཡ༔ རྒྱ་རྒྱ་རྒྱ༔ དཔལ་ལྡན་ཚུར་པའི་དཔེ་ལས་བཤུས
- 175-



༄༅། །སྤྲུལ་སྐུ་ལེགས་པ་ལུང་བསྟན་པ༔
ཨེ་ མ་ ཧོ༔ ཡང་ ཟབ་ མཁའ་ འགྲོ་ སྙིང་ ཐིག་ འདི༔ ཀུན་ ལ་ མ་ སྤེལ་
ཉམས་སུ་ལོངས༔ སྤེལ་དྲགས་སྣོད་མིན་དམ་སེལ་བྱེད༔ དེ་ཡི་སྐུ་ཚེ་ཚད་མི་
ཕྱིན༔ བརྒྱུད་འཛིན་ཉེར་གཅིག་ལྔ་བཤད་པཿ གཅིག་གིས་ ཚུལ་དང་མཐུན་
པར་ སྤེལ༔ ཤེལ་ དཀར་ སྐྱེ་ བ་ བཅུ་ བདུན་ པ༔ ཤམ་ པོ་ གངས་ ཀྱི་ཤར་ལྷོ་
ཕྱོགས༔ རིགས་ལྡན་ཆུ་ཁམས་ སྟག་ལོ་པ༔ སྦས་ཚུལ་འཁོར་བའི་ཆ་འཛིན་
ཅིང་༔ སྐྱེ་བ་རྒྱུན་ཁྱེར་དོན་བློ་ལྡན༔ ཞེན་པ་ཆུང་ཞིང་ངང་རྒྱུད་རིང་༔ སྙིང་སྡར་
ཚེ་རིང་ལོངས་སྤྱོད་ཆུང་༔ སྙིང་ཏིག་ཐབས་ཀྱི་ཆ་ཡིན་པས༔ བརླ་གཡས་པ་ཡི་
ནང་ལོགས་ལ༔ ཤ་སྨེ་མཁའ་འགྲོའི་སྤྱན་འདྲ་ཡོད༔ སྐྱེས་བུ་དམ་ལྡན་ལེགས་
པ་ཞེས༔ ཟབ་མོ་ཆོས་ཀྱི་བསྟན་པ་སྤེལ༔ སྐྱེ་མཐའི་བྱང་སེམས་མིན་རེ་ཀན༔
འདི་ཡིས་འགྲོ་དོན་སྤེལ་བ་ཡོང་༔ ས་ལ་གནས་པའི་བྱང་སེམས་ཀྱིས༔ རྒྱ་
གར་རྒྱ་ནག་སིང་ག་དང་༔ བོད་ཀྱི་ཡུལ་དུ་འཕེལ་བར་འགྱུར གཞན་ཡང་
བཤེས་གཉེན་དམ་པ་དང་༔ ལམ་སྒོམ་ཐེག་ཆེན་རིགས་རྣམས་མོས༔ ཕལ་
པའི་འགྲོ་བ་མོས་འདུད་ཉུང་༔ འདི་དང་འཕྲད་ཚད་དོན་ཆེན་འགྱུར༔ ས་མ་ཡ༔
རྒྱ་རྒྱ་རྒྱ༔
- 176 -



༄༅། །མཁའ་འགྲོ་སྙིང་ཐིག་ལས་སྲོག་སྒྲུབ་ནག་མོའི་
གཏོར་དབང་བཞུགས་སོ༔
རིགས་ཀྱི་ཌཱཀྐི་ཡབ་ཡུམ་ལྔ་ལ་ཕྱག་འཚལ་ལོ༔ དཔོན་སློབ་བར་ཆད་
མི་འབྱུང་ཕྱིར༔ ད་ལ་ས་ཆོག་གྲུབ་པ་ཡི༔ ཤན་པ་ནག་མོའི་སྲོག་དབང་བསྐུར༔
དེ་ནས་དཔོན་སློབ་ཐམས་ཅད་ཀྱིས༔ མདུན་གྱི་ནམ་མཁའི་དཀྱིལ་དག་ཏུ
འོད་ཕུང་འབར་བ་མཐའ་ཡས་དཀྱིལཿ བླ་མ་ཡི་དམ་ཌཀྐི་དམ་ཅན་ཚོགས
སྤྲིན་ཕུང་བཞིན་དུ་བཏིབས་པར་བསྒོམས་པའི་མདུན༔ ཤན་པ་ནག་མོ་འཁོར་
བཅས་བསྐྱེད༔ རྒྱལ་བ་རིག་འཛིན་བསྒོམ་བཞིན་དུ༔ དེ་རིང་ལས་རྣམས་སྒྲུབ་
པར་བསམ༔ ཚོགས་གཏོར་མཆོད་པ་རྒྱ་ཆེན་འབུལ༔ གཙོ་བོ་བཞི་ཡི་གཏོར་
དབང་བསྐུརཿ བྷྱོ༔ མཁའ་འགྲོ་ནག་མོ་མི་བསྲུན་མ༔ ཤ་ཟ་ཁྲག་མིག་ སྲིན་
པོའི་གདོང་༔ འཇིགས་པའི་གཟུགས་ཅན་མཁའ་འགྲོའི་གཙོ༔ ནག་མོ་སྲིད་
པའི་མཚོན་ཆ་ཐོགསཿ བ་སྤུ་མཚོན་ཆ་བསྐལ་པའི་མེ༔ རླུང་ནག་ཞོན་ནས་
རལ་པ་སྤྲུག སྲིད་པའི་ཤུ་ལྟ་མི་ལྤགས་གྱོན༔ སྟོང་གསུམ་སྒྲོལ་བྱེད་ཞལ་དུ་སྙིང་
དམར་འཛུམཿ ཞལ་ནས་ཁྲག་འཛག་ཀྱུ་རུ་རུ༔ སྤྱན་གསུམ་ཁྲོ་གཉེར་མཆེ་བ་
གཙིགསཿ ཨག་ཚོམ་མེ་འབར་འཚུབ་མའི་མཚོན་ཆ་འགྱེད༔ མི་མགོའི་དོ་
ཤལ་གསོད་བྱེད་རྒྱ་མཚོས་བསྐོར༔ ཨོ་རྒྱན་བཀའ་དང་རིག་འཛིན་བླ་མའི་
བཀ༢ ཁྱད་ པར་ མཁའ་ འགྲོ་ དམ་ བཏགས་ རྗེས་ འབྲེང་ ལ༔ དབང་ དང་
བཀའ་ལུང་བཀའ་ཡི་བསྟན་པ་བསྲུངས༔ ཨོ་ཁྱི་ཁ་ལེ་ནག་མོས་སོད༔ སྲོག་མ་
- 177-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
ཏྲི་སོད༔ སྙིང་ཁ་ཁ་ཐམ་ཡ་ཡ་སོད༔ རྩ་བ་བི་རི་མུ་སོད༔ གྷ་ཡ་སོད༔ ནི་ཡ་
སོད༔ རག་མོ་ཙིཏྟ་རྒུད༔ དམ་ཚིག་མ་བསྲུངས་ན་ཆད་པ་ཆོད་ཅིག༔ བསྲུངས་
ན་སྟོང་གྲོགས་མཛོད་ཅིག །གཡས་ཀྱི་གསོད་བྱེད་ཀྱི་གཏོར་མ་བཞག་ལཿ བྷོ༔
ཤ་ཟ་དམར་མོ་ཅེ་སྤྱང་གདོང་༔ རོ་ཞོན་སྙིང་ཁྲག་ཞལ་དུ་གསོལ༔ གཡས་ཀྱི་
ཤ་ཟ་ལས་མཛོད་ཅིག །
གཡོན་ གྱི་ གཏོར་མ་བཞག་ ལཿ བྷོ༔ ནག་མོ་ཝ་གདོང་ རྔམས་པའི་
གཟུགསཿ བ་སྤུ་མཚོན་ཆ་སྤུ་གྲིས་གཏམསཿ རེག་པས་སྟོང་གསུམ་སྒྲོལ་བྱེད་
མ༔ ཞགས་ པ་སྤུ་གྲིས་གློ་མཆིན་གཅོད༔ ཤ་ཟ་ཁྲག་འཐུང་ཀེང་རུས་མུར༔
བཀའ་ལུང་རྗེས་འབྲངས་ལས་མཛོད་ཅིག༔ མདུན་གྱི་གཏོར་མ་བཞག་ལ༔
བྷོ༔ མདུན་གྱི་སྲོག་གཅོད་ཤ་ཟ་མོ༔ ནག་མོ་འུག་གདོང་གནམ་ལྕགས་སྡེར༔
ཁྲག་རལ་མཚོན་སྟོང་དགྲ་སྙིང་འདེབས༔ གནམ་ལྕགས་མཆུ་སྡེར་སྲོག་རྩ་
གཅོད༔ སྐད་ཅིག་སྟོང་གསུམ་ཉུལ་བྱེད་མཿ རྐན་རྡེབ་སྟོང་གསུམ་སྙིང་ཁྲག་
འབྲུ༔ སྟོང་ གསུམ་ཟས་ཟ་ སྲིད་གསུམ་སྐོམ་དུ་ འཐུང་ ༔ གསོད་བྱེད་ལྷ་མོ་
འཁོར་བཅས་ལ༔ ཤ་ཟ་ཁྲག་འཐུང་འབུམ་གྱིས་བསྐོར༔ དཔོན་གཡོག་འཁོར་
བཅས་ལས་མཛོད་ཅིག༔ དབང་དང་བཀའ་ལུང་གདམས་པའི་སྒོ་ཕྱེས་ལ༔
དམ་ ལ་ གནས་ པའི་རྣལ་ འབྱོར་བཀའ་ ཆད་སྲུངས༔ ཞེས་ དབང་དང༌ རྗེས་
གནང་ བྱ༔ རོལ་མོ་སྒྲོག༔ དུས་ཉི་ཤར་ རམ༔ ཕྱེད་ཡོལ༔ ས་སྲོསཿ ནམ་ཕྱེད་
ཤིས༔ དེ་དུས་ཚོགས་གཏོར་བཟང་བ་གལ་ཆེའོ༔ ཨོ་རྒྱན་བཀའ་ལུང་༔ ཡེ་
ཤེས་མཚོ་རྒྱལ་ཞལ་གདམས༔ ཕྱག་ལེན་མེད་ཐབས་མེད་པ་རྫོགས་སོ༔ ཤན་
པ་འཁོར་བཅས་བཀའི་བྱ་ར་མཛོད་ལ་ལུང་འདི་ཁྲོལ༔ འདི་ཡི་ཆོས་སྐྱོང་ཁོ་ལ་
• 178 -



མཁའ་འགྲོ་སྙིང་ཐིག་ལས་སྲོག་སྒྲུབ་ནག་མོའི་གཏོར་དབང༌། །
གཏད་དོ༔ རང་བཟོ་མ་བྱེད་གནང་བཞིན་མཛོད༔ ས་མ་ཡ༔ ཟབ་རྒྱ༔ སྦས་རྒྱ༔
གཏད་རྒྱ༔ པདྨ་ལས་འབྲེལ་རྩལ་གྱི་གཏེར་མའོ༔ ༔
- 179 -



༄༅། །མཁའ་འགྲོ་ཡང་ཏིག་གི་དབང་བསྐུར་བའི་ལག་ལེན།
མཁའ་འགྲོ་སྙིང་ཐིག་གི་དཀྱིལ་འཁོར་
བྲི་ཚུལ་རྣམས་བཞུགས་སོ། །
ན་མོ་གུ་རུ། མཁྱེན་སྟོབས་བེཟླུར་ གསར་ པའི་བུམ་བཟང་ནས། །སྨིན་
བྱེད་དབང་བཞིའི་འཆི་མེད་བདུད་རྩིའི་རྒྱུན། །བདག་བློའི་ཟ་མ་ཏོག་ཏུ་སྩལ་
མཁས་པ། །རྡོ་རྗེ་འཆང་དབང་བླ་མའི་ཞབས་ལ་འདུད། །རྫོགས་པ་ཆེན་པོ་
མཁའ་འགྲོ་སྙིང་ཐིག་གི་དབང་བསྐུར་བའི་ཚུལ་ལ། སྙིང་ཐིག་རྩ་བའི་དབང་
ཆོག་མ་བུ་དུམ་བུར་བཅད་པ་རྣམས་གོ་རིམ་རྒྱུ་རུ་ལུགས་སུ་བཀོད་པ་དང་།
དེར་མ་ཚང་བ་འགའ་ཞིག་ཨོ་རྒྱན་ཡབ་ཡུམ་གྱིས་གདམས་པའི་གནད་བཀྲོལ་
ཏེ་མངོན་སུམ་སྩལ་བ་ལ་བརྟེན་ནས་ཆོས་རྗེ་ཀུན་མཁྱེན་ཆེན་པོས་རྩ་བ་གཏེར་
བྱོན་གྱི་དགོངས་པ་ཟབ་ཅིང་བརླིངས་པ་རྣམས་གསལ་པོར་བཀྲལ་བ་མཁའ་
འགྲོ་ཡང་ཏིག་ཏུ་གྲགས་པའི་གཞུང་གཞན་དང་མ་འདྲེས་ཤིང་རང་རྐང་ཚུགས་
པ་མཛད་པའི་དེ་ཉིད་ཀྱི་ནང་ཚན་རིན་པོ་ཆེ་དབང་གི་ཕྲེང་བ་ཉིད་བཀླག་ཆོག་
ནག་འགྲོས་སུ་བཀོད་པ་ཡིན་འདུག་ནའང་རྡུལ་ཚོན་བཞེངས་པ་གཞིར་བཞག་
སྒྲུབ་ཆེན་དང་འདྲེས་པས་ཅུང་ཟད་དབྱེ་དཀའ་བས། ད་ལྟ་ ཡུལ་དུས་དང་
འཚམས་པའི་ཕྱག་ལེན་ཕལ་ཆེ་བ་ཞིག་རས་བྲིས་ལ་བརྟེན་པ་མང་བས་དེའི་
ཚུལ་ནི། ཐོག་མར་ས་ཆོག་ནི་གྲུབ་ན་ལེགས་ཀྱང་རས་བྲིས་ཀྱི་ཕྱོགས་ལ་མི་
དགོས་པས་གོང་དུ་དཀྱིལ་འཁོར་བཤམས་པའི་ ས་གཞི་ཁོད་སྙོམས་པའི་
- 180 -



མཁའ་འགྲོ་སྙིང་ཐིག་གི་དཀྱིལ་འཁོར་བྲི་ཚུལ་རྣམས།
མཎྜལ་ལ་དྲིའི་ཐིག་ལེ་ལ་མེ་ཏོག་གི་ཚོམ་བུ་སློབ་དཔོན་གྱིས་ ལྷ་སོ་སོའི་
སྔགས་བརྗོད་བཞིན་དུ་བཀོད། །རྣལ་རྒྱལ་བུམ་པ་བཅུའམ་ལྔ། མ་འབྱོར་ན་
གཅིག་གིས་ཀྱང་རུང་སྟེ། ལས་བུམ་བཅས་པ་རྣམས་སོ་སོའི་ཆས་སུ་བྱས་པ་
རྒྱུན་འབབ་ཀྱི་ཆུས་སུམ་གཉིས་བཀང་བ་ལ་རྫས་ཉེར་ལྔས་སྦགས་པ་གཙང་
མའི་སྟེགས་ལ་བཀོད། མཐའ་བསྐོར་གྱི་མདུན་དུ་མཆོད་གཏོར་སྨན་རཀ་ཅན་
དང༌། ཆུ་གཉིས་སྔོན་འགྲོའི་ཉེར་སྤྱོད་ལྔ་གཡས་བསྐོར་དུ་བཤམ། རྡོར་དྲིལ།
ཀུ་ཤ སྲུང་སྐུད། ཁྱོར་ཆུ། བདུད་རྩི་ལྔའི་རིལ་བུ། སོ་ཤིང་རྣམས་འདུ་བྱ། དེ་
ནས་སྟ་གོན་གྱི་ཆོ་ག་བྱེད་ཚུལ་དབང་ཆོག་ལྟར་ལས་ཕྱག་བཞེས་སྤྱི་ཙམ་ལ་
སྦྱིན་སྲེག་མ་གྲུབ་ཀྱང་ཆོག །གསོལ་གདབ་ཀྱི་གོང་དུ་སློབ་མ་ཁྲུས་དང་ཕྱག་
བྱས་གྲལ་ལ་འཁོད་ཅིང་བགེགས་བསྐྲད། སྟ་གོན་གྱི་སྔོན་དུ་བཤད་པའི་བླ་
མའི་རྣལ་འབྱོར། ཉམས་ཆག་སྐོང་བ་གསོལ་གདབ་ཀྱི་ལེ་ཚན་རྣམས་སྐབས་
འདིར་བྱ། དེ་ནས་སློབ་མའི་བློ་བཅོས་པའི་ཆོས་བཤད་ཅི་རིགས་སྐབས་སྦྱར་
གྱི་སྔོན་དུ་བཏང་ནས། སྟ་གོན་དངོས་གཞི་རྨི་ལམ་བརྟགས་པའི་བར་དཀྱུས་
བཞིན་ བྱས་ཏེ་དེ་ནས་སློབ་མ་རང་གནས་སུ་བཏང་དཀྱིལ་འཁོར་གྱི་ལྟར་གསོལ་གདབ་དང་རྗེས་ཆོག་བྱ། ཉིན་ དང་
པོའི་ཆོ་གའོ།། །།
༈ དེ་ནས་དབང་ཆོག་དངོས་གཞི་ལ་ཡོ་བྱད་བཤམ་པ་ནི། རས་བྲིས་ཀྱི་
ཁར་མཉྫི་སོ་སོའི་སྟེང་དུ་རྣམ་རྒྱལ་བུམ་པ་རྣམས་ཀྱི་ཁ་རྒྱན་གྱི་གསེབ་ཏུ་ཤེལ་
དང་རྨ་བྱ་མེ་ལོང་རྣམས་བཙུགས་པ་བཀོད། ཕྱོགས་ཅི་བདེར་རིགས་ལྔའི་སྐུ་
འབག །དབུ་རྒྱན། རྡོ་རྗེ། དྲིལ་བུ། མདུན་གཡས་སུ་རྟ་མགྲིན་གྱི་གཏོར་མ།
བར་དུ་མཆོད་གཏོར་སྨན་རཀ་ཅན་གཡོན་དུ་སྲོག་སྒྲུབ་དང་། ཕྱོགས་ཅི་བདེར་
- 181-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རིག་འཛིན་གྱི་གཏོར་མ། གཟའ་བདུད། ཤན་པ་དམར་ནག །གཡུ་སྒྲོན་མ་
རྣམས་སོ་སོའི་གཏོར་མ་སྐུ་འབག་ཅན། གཡས་སུ་གསང་དབང་གི་དཀྱིལ་
འཁོར་ཕྱག་ལེན་བཞིན་བྲིས་པའི་ཁར་ཐོད་པ་བདུད་རྩིས་བཀང་བ། རྒྱབ་ཏུ་
རིག་མའི་ཙཀ་ལི། གཡོན་དུ་དབང་བཞི་པའི་བཅས་ཤོམ། ཕྱོགས་ཅི་བདེར་ཀ་
དག་རྩལ་དབང་། ཐོད་རྒལ་རྩལ་དབང་། མཁའ་འགྲོའི་དོན་དབང་ གསུམ་
པད་འདབ་འདོར་ཐོད་པ་བཅུད་ལྡན་གྱི་བཅས་གཅིག་གིས་འཐུས། སློབ་མ་
མཆོག་ལ་བཀའ་གཏད་བྱེད་པར་སྤྲོ་ཡང་ཤོམ་ཟུར་པ་མེད། དཀྱིལ་འཁོར་
རྒྱན་བཀོད་ཞིབ་པར་དབང་ཆོག་ལྟར་དང་། བསྡུ་ན་དེ་དག་གི་མཐའ་སྐོར་དུ་
ཆུ་ གཉིས་ སྔོན་འགྲོའི་ཉེར་སྤྱོད། སྤོས། མར་མེ། ལྷ་བཤོས། ཚོགས་ མཆོད་
རྣམས་གཟབ་རྒྱས་སུ་བཤམས། ཕྱག་ལེན་རྒྱས་པའི་ལུགས་སུ་དབང་རྣམས་
དུམ་བུར་ཞག་གྲངས་ཀྱིས་ཆོད་པར་བསྐུར་ན་བཤམ་བཀོད་འདོར་ལེན་གྱི་
སྐབས་ཕྱེད་པར་བྱའོ། །དེ་ནས་དཀྱིལ་འཁོར་སྒྲུབ་པ་ནི། དབང་ཆོག་ལས།
སྟ་གོན་དུ་བྱ་བའི་སྐབས་བཞིན་བྱས་ལ་མཆོད་བསྟོད་བཀྲ་ཤིས་བརྗོད། ཅེས་
གསུངས་ཤིང་། དེའི་དོན་ནི་རང་ཉིད་གཞིའི་ཀུན་བཟང་དུ་གསལ་བཏབ།
མདུན་གྱི་བུམ་པ་བསྐྱེད་བཟླས་འོད་ཞུ་བའི་བར་བྱ། རས་བྲིས་ཀྱི་དཀྱིལ་
འཁོར་ལྷ་བསྐྱེད་ནས་བསྟོད་པའི་བར་དཀྱུས་བཞིན་བྱ། བདག་མདུན་ལ་
བཟླས་པ་བྱེད་དགོས་པའི་གསལ་ཁ་མ་བྱུང་ཞིང་། རང་བཞིན་རྫོགས་པ་ཆེན་
པོ་ལྟར་ན་བདེན་གཉིས་དབྱེར་མེད་སྣོད་བཅུད་དག་མཉམ་ཆེན་པོར་ཡེ་ནས་
གནས་པའི་གཞི་རྒྱུད་བདེ་གཤེགས་སྙིང་པོ་སྐྱེ་འགགས་གནས་གསུམ་དང་
བྲལ་བའི་རྩལ་སྣང་ལྷ་སྐུར་ཤར་བ་ལས་སློབ་གསར་དུ་སྒྲོ་བཏགས་པ་མ་ཡིན་
- 182 -



མཁའ་འགྲོ་སྙིང་ཐིག་གི་དཀྱིལ་འཁོར་བྲི་ཚུལ་རྣམས།
པའི་ངེས་ཤེས་རྙེད་ཅིང་རླུང་འགྲོ་འོང་གཞོམ་མེད་སྔགས་ཀྱི་རང་བཞིན་དུ་
གནས་པར་ཤེས་པ་ནི་དོན་དམ་གྱི་བཟླས་པ་ཡིན་པས་བར་བཀབ་མ་བྱས་
ཀྱང་ཆོག །ཡང་དཀྱིལ་འཁོར་སྒྲུབ་པ་ལས། བཟླས་པའི་རིམ་པ་སྐབས་ལྟར་
བྱ། ཞེས་པས། རིགས་ལྔའི་སྒྲུབ་ཐབས་ལྟར་བཟླས་པ་བྱས་ཀྱང་ལེགས་སོ། །
ཡང་དབང་གི་བྱེད་ལས་བུམ་པ་གཙོ་བས་བུམ་བཟླས་བྱས་པས་ཁྱབ་ཅེས་བླ་
མས་གསུངས། ཚུལ་འདི་ནི་སྙིང་ཐིག་རྩ་བའི་དབང་ཆོག་ལས། རིགས་ལྔ་ནང་
སྒྲུབ་བདག་བསྐྱེད། ཕྱི་སྒྲུབ་མདུན་བསྐྱེད། ཅེས་གསུངས་པས་གོང་གི་བདག་
བསྐྱེད་གཞིའི་ཀུན་བཟང་ཉིད་རིགས་ལྔ་ནང་སྒྲུབ་ལུས་དཀྱིལ་གྱི་སྒོམ་གཞི་
ཡིན་པ་དང་། ཕྱི་སྒྲུབ་མདུན་བསྐྱེད་དང་ལྷ་གྲངས་རྒྱས་བསྡུས་ལས་འོད་ཟེར་
འཕྲོས་ པའི་ བསྐྱེད་ པ་ ལ་ སོགས་ མངོན་ རྟོགས་ ལྟར་ བྱའོ། །ཞེས་ སོགས་
གསུངས་པས་གསལ་བར་བསྟན་ནོ། །དེས་ནི་བུམ་དབང་གི་སྒྲུབ་མཆོད་སོང་
ནས། དབང་ཆོག་ལས། བདག་འཇུག་དགོས་པར་གསུངས་པ་གྲུབ་ན་ལེགས་
ཤིང་། །པདྨ་ཀློང་ཡངས་ལྟར་བྱ། ད་ལྟའི་ཕྱག་ལེན་དུ། དམ་ཡེ་དབྱེར་མེད་དུ་
རྟོགས་པ་བདག་འཇུག་གི་ངོ་བོ་ཡིན་པ་གསལ་འདེབས་སུ་རིག་པའི་མེ་ཏོག་
དོར་བས་གོ་བཅད་པ་གཞན་ལ་བསྐུར་ཐབས་རྒྱས་བསྡུས་འཚམས་པས་ཤིན་
ཏུ་ལེགས་སོ། །དེ་ནས་དཀྱིལ་འཁོར་གྱི་ལྷ་ལ་སློབ་མ་བཅུག་པའི་གནང་བ་
ཞུས་ནས། ཁྲུས་དང་བགེགས་བསྐྲད་ནས་བསྲུང་འཁོར་གསལ་བཏབ། ཆོས་
བཤད་རྒྱས་བསྡུས་ སྐབས་ སྦྱར་ གྱི་མཐར། འདི་ཉིད་ཀྱི་ལོ་རྒྱུས་རྒྱས་པར་
བཤད་ནས། བུམ་དབང་ནས་གཏད་རྒྱའི་བར་དབང་ཆོག་གཞུང་ཉིད་ལས་
འཕྲི་བསྣན་ བྱ་ རྒྱུ་མེད་ ཀྱང་། དབང་ གོང་ མ་ གསུམ་ དུས་ བདག་ བསྐྱེད་རྟ་
- 183-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མགྲིན་ཡབ་ཡུམ་དུ་བསྒོམ་དགོས་པ་དབང་བཞི་སྟན་ཐོག་གཅིག་ཏུ་བསྐུར་བ་
ཡིན་ན། སློབ་དཔོན་གྱིས་ཆོག་ལ་མ་ལྟོས་པར་དམིགས་པ་འཕྲལ་དུ་བསྒྱུར་བ་
གནས་བསྒྱུར་གྱི་ལུགས་དབང་ཆོག་གཞུང་དུ་ཡོད་པ་དེ་ཀ་ལྟར་བྱས་པས་ཁྱབ།
དབང་རྣམས་དུས་སོ་སོར་བསྐུར་ན། དབང་གི་འགྲེལ་པ་ལས། གསང་དབང་
མན་ཆད་གསང་སྒྲུབ་དྷཱཀྐི་ལྔས་བསྐུར་བ་ཡིན་ཏེ༔ ཞེས་གསུངས་པས་རིགས་
ལྔ་གསང་སྒྲུབ་རྟ་ཕག་གི་ལུས་དཀྱིལ་ལ་བརྟེན་པའི་སྒོམ་བཟླས་བྱས་ཀྱང་
ལེགས་སོ། །དབང་བཞི་པ་རིག་པ་ཅེར་མཐོང་དུ་ངོ་སྤྲད་པ་ལྷ་བསྐྱེད་ཆེད་དུ་
བཅོས་མི་དགོས་ཏེ། རྒྱལ་བ་ཞི་ཁྲོ་ཐམས་ཅད་བཞི་ཆ་གསུམ་བྲལ་གྱི་རིག་པ་
ཆོས་སྐུའི་ངོ་བོ་ལས་མ་འདས་པའི་ཕྱིར་རོ། །དེ་ཡང་སྔ་མ་ལས་རང་རིག་ཅེར་
མཐོང་དུ་ངོ་སྤྲོད་པ་ནི་ཡང་གསང་གི་སྒྲུབ་པའོ། །ཞེས་པས་ཤེས་སོ། །དབང་
ཆོག་ལས་མཆོག་དབང་གི་བདག་བསྐྱེད་ཁ་བསྒྱུར་སྐད་ཅིག་ཀྲོང་བསྐྱེད་ཀྱིས་
གོ་མི་ཆོད་སྙམ་པའི་རྟོག་གེའི་ངན་རྟོག་གིས་བསླད་པར་མི་བྱ་སྟེ། དེ་བཞིན་
གཤེགས་པ་རྣམས་ནི་གང་འདུལ་གྱི་མོས་ངོར་འཆར་བ་སྒྱུ་མ་ལྟ་བུའི་རྣམ་
འཕྲུལ་ལ་མངའ་བརྙེས་པ་ཡིན་ལ། རྣམ་པ་ལམ་བྱེད་ཀྱི་དུས་སུ་ཡང་རྟེན་
འབྲེལ་གྱི་རོལ་པ་མ་འགགས་པའི་ཚུལ་དུ་གང་དགོས་སྐབས་དང་སྦྱར་ནས་
གནས་འགྱུར་བ་ནི། གཉུག་མའི་སེམས་ཉིད་ལྷན་སྐྱེས་ཉིད་ལམ་དང་འབྲས་
བུའི་ཆོས་ཐམས་ཅད་ཀྱི་འཆར་གཞི་ཡིན་པས་གཞི་འབྲས་གཉིས་སུ་མེད་པའི་
གནད་གལ་པོ་ཆེའོ། །གསར་མ་བ་ཁ་ཅིག་ལྟར་ལྷ་སྐུ་མཚན་འཛིན་གྱི་རྟོག་
པར་ཨ་འཐས་པར་ནི་རྫོགས་པ་ཆེན་པོའི་ལུགས་ལས་གཞན་དུ་གྱུར་པའོ། །
ཚོགས་མཆོད་ལས་བྱང་ཟུར་བཀོལ་ལྟར་དབང་གྲོལ་ནས་བཏང་ན་བདེ་ཞིང་དེ་
- 184 -



མཁའ་འགྲོ་སྙིང་ཐིག་གི་དཀྱིལ་འཁོར་བྲི་ཚུལ་རྣམས།
སྐབས་ཀྱང་ལྷ་བསྐྱེད་དགོས་པ་ཡང་གཅིག་ཤུགས་གཅིག་འགགས་ཀྱི་ཆུ་ལས་
ཉ་ལྡང་བའི་ཚུལ་དུ་བསྒོམ་ཞིང་། སྲུང་མའི་གཏོར་ཆོག་དང་དབང་གི་རྗེས་
ཆོག་བཟོད་གཤེགས། ཉེར་བསྡུ་བསྔོ་སྨོན་ཤིས་བརྗོད་རྣམས་ཚོགས་མཆོད་
ལས་འབྱུང་བ་བཞིན་བྱས་པས་འཐུས་སོ། །དེ་སྐད་བཤེས་གཉེན་མཆོག་དེའི་
བཞེད་སྐོང་དུ། རྗེ་བཙུན་བླ་མས་བཀའ་སྩལ་ཇི་བཞིན་དུ། འགྱུར་མེད་བསྟན་
འཕེལ་བདག་གིས་བཀོད་པའི་དགེས། མཁའ་མཉམ་འགྲོ་རྣམས་སྨིན་ཅིང་
གྲོལ་བར་ཤོག །མཁའ་འགྲོ་སྙིང་ཐིག་གི་དཀྱིལ་འཁོར་བྲི་ཚུལ་ནི། ཕྱི་ནས་
མེ་རིམ་བཞིན་རི་རྡོ་ར་དུར་ཁྲོད་པད་ཕྲེང་རྣམས་ནི་སྤྱི་དང་འདྲ། དུར་ཁྲོད་ཀྱི་
བཀོད་པ་གཞན་སྤྱི་དང་འདྲ་ཞིང་རྙིང་མ་ལ་རཱུ་ཏྲའི་རྫས་བརྒྱད་བཀོད་ལེགས་
ཐང་རྙིང་ཕལ་ཆེར་ན་ལྷོའི་དུར་ཁྲོད་ཀྱི་དབུས་སུ་རུ་ཏྲའི་མགོ་སོང་བར་འདུག་
ཀྱང་ དེང་ སོང་ ཕྱག་ ལེན་ ལ་ ལྷོའི་ དུར་ ཁྲོད་ ཀྱི་ཟུར་དུ་བཀོད། ལྷོ་ནུབ་ཕྱོགས་སུ།
གཞན་རྣམས་ཀྱང་དུར་ཁྲོད་སོ་སོའི་ཟུར་དུ་བྲི། གཡས་སྐོར་དུ། འདི་ལྟར་ལྷོ་ནུབ་ཏུ་
ལག་གཡོན། ནུབ་ཏུ་སྙིང་། ནུབ་བྱང་དུ་རྐང་གཡོན། བྱང་དུ་གསང་རྡོར། བྱང་
ཤར་དུ་རྐང་ གཡས། ཤར་དུ་གློ་བ། ཤར་ལྷོར་ལག་གཡས་ཏེ་ཐམས་ཅད་
འཕྲུལ་ཤེས་དགོས། པད་འདབ་མཛེས་ཚོན་མཚན་སོ་གཉིས་ཀྱི་བརྡར་འདབ་
མ་ སོ་གཉིས་སོ། །ཟེའུ་འབྲུ་སེར། ལྟེ་བ་ལྗང་གུ་པ་ཏྲ་ རིས། དཀྱིལ་འཁོར་
དངོས་གཞི་ལ་རྟ་བབས་སྣམ་བུ་བཞི་ལ་སྣམ་བུ་བཞི་པོ་འོག་ནས་རིམ་བཞིན་
དམར་སྔོ་ལྗང་སེར་བྱ། རྩིག་པ་ལ་ནང་ནས་རིམ་བཞིན་སྔོ་དཀར་སེར་དམར་
ལྗང་བའོ། །ལྷ་གནས་དང་སྒོའི་བར་གྱི་ཁྱམས་རྣམས་ནི་ཕྱོགས་མདོག་པ་ཏྲ་
རིས། ལྷ་གནས་ལ་ལྟེ་བ་ལ་ལི་ཁྲི། དེའི་ཕྱིར་ཆ་ཕྲན་གཅིག་ཙམ་མུ་ཁྱུད་སྔོ་སྐྱ། དེའི་
- 185 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཕྱི་མུ་ ཁྱུད་ དེ་ལས་ ཉིས་འགྱུར་སེར་པོ། དེའི་ ཕྱིར་པད་འདབ་བཞི་ ཕྱོགས་
མདོག། དེའི་ཕྱིར་རྡོ་ར། དེའི་ཕྱིར་པད་ཕྲེང་དམར་པོ། དེའི་ཕྱིར་འཁོར་ལོའི་
གཞི་དཀར་པོ་ལ་རྒྱ་སྐྱེགས་ ཀྱི་ རི་ མོས་ འདི་ ལྟར་བཅད་འདུག་ རྩིབས་འདི་ལྟར་དཀར་པོ། ལྷ་བཀོད་
ཚུལ་ནི་ལྟེ་བར་རྣམ་སྣང་མཐིང་ག དུ ནི །འཁོར་དྲིལ་འཁོར་ལོའི་ཡུ་བ་
ཅན་འཛིན་པ། ཡུམ་སྔོ་སྐྱ། འདབ་མ་བཞི་ལ་ཤར་ནས་རིམ་པ་བཞིན། རིགས་
བཞི་ཡབ་ཡུམ་ཕྱོགས་མདོག་ཡབ་རྣམས་གཡས་རང་རྟགས་ཕྱག་རྒྱ་དང་གཡོན་དེས་
ཡུ་བ་བྱས་པའི་དྲིལ་བུ་ཡུམ་རྣམས་རྡོ་དྲིལ་འཛིན་ནས་ཡབ་མགུལ་འཁྱུད་པ།
ཡང་ཏིག་ཏུ་ཡུམ་རྣམས་གྲི་ཐོད་འཛིན་པ་བྱས་འདུག །སྒོ་བཞིའི་ནང་དུ་སྒོ་བ་
ཡབ་ ཡུམ་རྣམས་བྱང་སྒོའི་གཡས་རྒྱ་གྲམ་གཡོན་དྲིལ་བུ་འདུག་ཕྱོགས་མདོག་ ཡང་རྣམས་ གཡས་
རང་རྟགས་ཕྱག་རྒྱ་ཡུམ་རྣམས་ཀྱང་གཡས་རང་རྟགས་ཡབ་དང་མཚུངས་སོ།
ཁྲོ་བོའི་ཆས་ཅན་ནོ། །རས་གཞིའི་ཕྱིའི་ས་སྟོང་ལུས་པ་རྣམས་སྔོན་པོའམ་ལྗང་
གུ་ལ་པ་ཏྲ་རིས་ལ་མུ་རན་དམར་པོ་བྱས་པ་སོགས། གཞན་རྣམས་སྤྱི་དང་
འདྲའོ། །གསང་དབང་ལ་ཕྱི་རོལ་མེ་རི། དེའི་ནང་ས་སྟོང་དང་མཚམས་སུ་མུ་
རན་ནག་པོ་ལྟེ་བའི་གཞི་ལྗང་གུ་པ་ཏྲ་རིས། དེའི་ནང་ཆོས་འབྱུང་ཕྱི་མ་ལོགས་མདུན་
བསྟན་ནང་མ་ཟུར་མདུན་བསྣོལ་མ་ཕྱི་དམར་སྐྱ་ནང་དམར་པོ། དེའི་ནང་མེ་ལོང་སིན་དྷུ་
རས་བྱུགས་པ་མཚོན་བྱེད་ཟླུམ་པོ་མདོག་རང་ས་དེ་ལྟེ་བར་གྲི་ཐོད་ཀྱིས་མཚན་
པའོ། །
༈ སྲོག་སྒྲུབ་མ་ལ་ཕྱི་རོལ་མེ་རི། དེའི་ནང་ཐོད་སྐམ་ཁ་ཕྱིར་བསྟན་གྱི་
ཕྲེང་བ། དེའི་ནང་ཁྲག་མཚོ། དེའི་ནང་ཆོས་འབྱུང་ཟུར་མདུན་བསྟན་གྱི་དབུས་
སུ་ཆུ་གྲི་དང་ཟུར་གསུམ་དུ་ཆུ་གྲིགསུམ་རྒྱབ་ཡོལ་ནང་དམར་ཕྱི་པ་ཏྲ་རིས་སུ་
- 186 -



མཁའ་འགྲོ་སྙིང་ཐིག་གི་དཀྱིལ་འཁོར་བྲི་ཚུལ་རྣམས།
བྲིས་པ། ཟུར་གསུམ་དུའང་འདི་འདྲ་བ་གསུམ་བྲིའོ། །འདི་རྣམས་ནི་རབ་རྡུལ་
ཚོན། ། འབྲིང་ རས་ བྲིས་ ལ་ བྲི་ དགོས་ རྒྱུ་ ཡིན། གཏེར་ཆེན་བླ་མའི་དཀྱིལ་ཐང་ལ་ཇི་ལྟར་
འདུག་པ་བཞིན་ཡིན། ཀུན་མཁྱེན་ཆེན་པོའི་ཕྱག་ལེན་མ་འཕྱུགས་པ་ཡིན་གསུངས། །དགེའོ།། །།
- 187-



༄༅། །མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་
ཕྲེང་བ་བཞུགས་སོ། །
མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ་ཞེས་བྱ་བ་དཔལ་
ཀུན་ཏུ་བཟང་པོ་ལ་ཕྱག་འཚལ་ལོ། །ཆོས་སྐུའི་མཁའ་ལ་ལོངས་སྐུའི་དཀྱིལ་
འཁོར་རྒྱས། །སྤྲུལ་ སྐུའི་ཟེར་གྱིས་འགྲོ་བློའི་མུན་པ་སེལ། །རིམ་གསུམ་བླ་
མའི་ཞབས་ ལ་ ཕྱག་ འཚལ་ཏེ། །ལོ་རྒྱུས་ རིན་ཆེན་ཕྲེང་བ་འབྲི་བར་ བྱ། །
འདིར་བཀའ་ཐམས་ཅད་ཀྱི་རྒྱལ་པོ། མན་ངག་ཐམས་ཅད་ཀྱི་སྙིང་པོ། ལུང་
ཐམས་ཅད་ཀྱི་ཕྱི་མོ། ཐེག་པ་ཐམས་ཅད་ཀྱི་ཡང་རྩེ། འོད་གསལ་རྡོ་རྗེ་སྙིངཔོ།
མཁའ་འགྲོ་སྙིང་ཐིག་གི་ལོ་རྒྱུས་ལ་གསུམ་སྟེ། རྒྱལ་བ་དགོངས་པའི་བརྒྱུད་
པ། རིག་འཛིན་བརྡའི་བརྒྱུད་པ། གང་ཟག་སྙན་ཁུང་དུ་བརྒྱུད་པའོ། །དང་པོ་
ནི་བདག་ཅག་གི་སྟོན་པ་བཅོམ་ལྡན་འདས་དཔལ་ཀུན་ཏུ་བཟང་པོ་ཉིད་གཞི་
གདོད་མའི་གནས་ལུགས་སུ་མངོན་པར་བྱང་ཆུབ་སྟེ་སྐུ་དང་ཡེ་ཤེས་འདུ་
འབྲལ་མེད་པའི་དགོངས་པ་ལས་མི་གཡོ་བར་བཞུགས་པའི་ཚུལ་ལ། ནང་
འོད་གསལ་ཆོས་ཀྱི་སྐུའི་གནས་སྐབས་ནི། ངོ་བོ་རང་བཞིན་ཐུགས་རྗེ་གསུམ་
གནས་པས་རྣམ་པ་ཡུལ་ལ་མི་སྤྱོད་པའི་ཕྱིར་ཐམས་ཅད་མཁྱེན་པའི་ཡེ་ཤེས་
ངང་གིས་འོད་གསལ་བའོ། །དེའི་ཚེ་གནས་ཕུན་སུམ་ཚོགས་པ་ཆོས་ཀྱི་སྐུ་
ཞིང་ན། སྟོན་པ་ཕུན་སུམ་ཚོགས་པ་དཔལ་ཀུན་ཏུ་བཟང་པོ། འཁོར་ཕུན་སུམ་
ཚོགས་པ་ཡེ་ཤེས་རྒྱ་མཚོའི་ཚོགས་ལ། དུས་ཕུན་སུམ་ཚོགས་པ་ཆོས་ཉིད་འཕོ་
འགྱུར་མེད་པའི་ཚེ། ཆོས་ཕུན་སུམ་ཚོགས་པ་རང་བཞིན་རྫོགས་པ་ཆེན་པོ་
- 188 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
རང་ཆས་ལྷུན་གྱིས་གྲུབ་པའི་ངང་དུ་འོད་གསལ་བའོ། །དེ་ནས་དེ་ཉིད་ཀྱི་ངང་
ལས་མ་གཡོས་བཞིན་དུ་རང་སྣང་ལོངས་སྤྱོད་རྫོགས་པའི་སྐུ་རང་བྱུང་བ་ནི།
རང་བཞིན་གྱི་སྣང་ཆ་ལས་རྣམ་དག་སྟུག་པོ་བཀོད་པ་བདེ་བའི་ཞིང་ཐམས་
ཅད་ཀྱང་ཡེ་ཤེས་ལྔའི་རང་མདངས་ལས་བྱུང་བ། སྟེང་དང་འོག་དང་ཕྱོགས་
མཚམས་མ་ཡིན་ཞིང་འོད་ཁྱིམ་རིན་པོ་ཆེའི་ཁང་བུ་བཀོད་ལེགས་པ་ན།
རིགས་ལྔའི་སངས་རྒྱས་སོ་སོའི་དཀྱིལ་འཁོར་གྱི་ཚོམ་བུ་འབུམ་ཕྲག་བརྗོད་
ལས་འདས་པས་བསྐོར་བ་རྣམས་ཀྱང་། གདུལ་བྱ་དང་འདུལ་བྱེད་མ་ཡིན་
ཞིང་རང་སྣང་ལྷུན་གྱིས་གྲུབ་པའི་མངའ་དབང་དུ་རང་བྱུང་བའོ། །དེ་ཉིད་ཀྱི་
སྣང་ཆ་ལས་རིགས་ལྔའི་སངས་རྒྱས་གྲངས་མེད་བསམ་གྱིས་མི་ཁྱབ་པ་འཕྲོ་
ཞིང་སྣང་བ་ཐམས་ཅད་ ཀྱང་། ཟ་འོག་གི་བེར་ཁྱིམ་བཀྲམ་པ་ལྟར་བཀོད་
ལེགས་ཤིང་ཁ་དོག་ལྔར་འོད་འབར་བ་ནི། ཞལ་དང་ལྗགས་ཀྱི་དཀྱིལ་འཁོར་
ལས་ཡི་གེ་དྲུག་གི་འོད་ཟེར་མུ་མེད་པ་འཕྲོས་པ་ལས་རང་བྱུང་བའོ། །དེའི་ཚེ་
གནས་ཕུན་སུམ་ཚོགས་པ་རང་སྣང་སྟུག་པོ་བཀོད་པར། སྟོན་པ་ཕུན་སུམ་
ཚོགས་པ་རིགས་ལྔའི་སངས་རྒྱས། འཁོར་ཕུན་སུམ་ཚོགས་པ་སངས་རྒྱས་ཀྱི་
དཀྱིལ་འཁོར་ཚད་མེད་པས་བསྐོར་བ་ལ། ཆོས་ཕུན་སུམ་ཚོགས་པ་ཡེ་ཤེས་
འོད་གསལ་བའི་དགོངས་པ། དུས་ཕུན་སུམ་ཚོགས་པ་ཆོས་ཉིད་བསམ་གྱིས་
མི་ཁྱབ་པའི་ཚེ་རང་ཆས་སུ་རང་གིས་འོད་གསལ་བའི་དགོངས་པ་བརྗོད་པ་
མེད་པར་སྟོན་ཏོ། །དེ་ཉིད་ཀྱི་ངང་ལས་སྤྲུལ་པ་མངོན་པར་འཕྲོ་བ་ནི། གདུལ་
བྱའི་དབང་ལས་རང་སྣང་བ་ཆུའི་ཟླ་བ་ལྟ་བུས་ཏེ། འདིའི་དུས་སུ་སྟེང་འོག་
ཕྱོགས་མཚམས་ཀྱི་འགྲོ་བ་རིགས་དྲུག་སོ་སོའི་འཁྲུལ་པའི་དབང་གིས་རང་
རང་གི་གནས་དང་བདེ་སྡུག་གི་སྣང་བ་དུ་མ་ལ་སྤྱོད་པའི་སེམས་ཀྱི་འཁྲུལ་པ་
- 189 .



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལ་ཞེན་པའི་ཚེ། ས་དང་པོ་ནས་བཅུ་པའི་བར་གྱི་སེམས་དཔའ་རྣམས་ལ་
ཕྱོགས་བཅུའི་ཞིང་དུ། རང་བཞིན་སྤྲུལ་པའི་རིགས་ལྔ་སོ་སོར་སྣང་བས་དོན་
མཛད་ཅིང་འགྲོ་བ་དྲུག་གི་གནས་སུ་ཐུབ་པ་བཅོམ་ལྡན་འདས་གྲངས་མེད་
པས་ཆོས་ཀྱི་འཁོར་ལོ་བསྐོར་ཞིང་དོན་མཛད་པ་ལས། རེ་ཞིག་མི་མཇེད་
འདིར་སྤྲུལ་པའི་འཕྲོ་ཚུལ་ནི། དེ་ལྟར་རང་སྣང་སྟུག་པོ་བཀོད་པའི་ཞིང་ནས་
སྤྲུལ་པ་ཆེན་པོ་གཉིས་སྣང་བ་ལས། བྱིན་རླབས་མཆོག་གི་སྤྲུལ་པ་ནི་གསུམ་
སྟེ། རིན་པོ་ཆེ་བརྒྱ་རྩ་གཅིག་གི་རྒྱུ་ལས་བྱུང་བར་རང་སྣང་བའི་སྐུ་གཟུགས་
འགྲོ་བ་གང་གི་ཚེ་ལོའི་ལུས་བོངས་དང་མཉམ་པ་ལས། ཆོ་འཕྲུལ་དུ་མ་འབྱུང་
བས་འགྲོ་བ་གྲོལ་བར་བྱེད་པ་དང་། རིན་པོ་ཆེ་ལས་རང་བྱུང་བར་སྣང་བའི་ཡི་
གེ་ཆེན་པོ་བསྟན་པ་བུ་གཅིག་ལས་ཆོས་ཀྱི་རྣམ་གྲངས་བརྗོད་དུ་མེད་པ་རང་
སྒྲོགས་པས་དོན་བྱེད་པ་དང་། ཆོས་ཉིད་རྡོ་རྗེ་ཚེ་ལོ་དེ་པའི་མི་རྣམས་ཀྱི་ཆག་
གང་བ་ལས་གང་ལ་གང་འདོད་ཀྱི་ཆོས་དང་ཡོ་བྱད་ཀྱི་ཆར་འབབ་ཉིད་གྲོལ་
བར་བྱེད་པ་གསུམ་སྟེ། ཡི་གེ་ཡང་སྐད་རིགས་མི་གཅིག་པ་གང་གི་སྒྲ་སྐད་
དེར་གྲགས་པའོ། །དེ་དག་གི་འཇིག་རྟེན་དྲུག་གི་ཕྱོགས་བཅུ་ཀུན་ཏུ་འོད་ཟེར་
འགྱེད་ཅིང་འགྲོ་བ་དཔག་ཏུ་མེད་པ་རང་བཞིན་གྱིས་འབད་པ་མེད་པར་གྲོལ་
བའི་ཕྲིན་ལས་མཛད་དེ། སྐུ་གསུང་ཐུགས་ལས་རང་བྱུང་བའི་སྤྲུལ་པ་ཆེན་པོ་
ཞེས་བྱའོ། །ཡེ་ཤེས་དམ་པའི་སྤྲུལ་པ་ནི་འགྲོ་བ་གང་དང་གང་གི་གཙོ་བོ་ལ་
སོགས་པར་སྣང་བས་དོན་མཛད་པ་སྟེ། དེ་ཡང་རང་སྣང་ལྷུན་གྲུབ་སྟུག་པོ་
བཀོད་པའི་རྒྱལ་བ་ཐམས་ཅད་ཀྱི་སྐུ་གསུང་ཐུགས་མི་ཟད་པ་རྒྱན་གྱི་འཁོར་
ལོ་ལས་རང་བྱུང་བ། སྤྲུལ་པའི་སྐུ་རྡོ་རྗེ་འཆང་ཆེན་པོས་ལོངས་སྤྱོད་རྫོགས་
པའི་ཆ་བྱད་དུ་ཞིང་འདིའི་བསྐལ་པ་དང་པོ་དགའ་ལྡན་བརྩེགས་པ་ཞེས་བྱ་
-190 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
བར་པདྨའི་སྟེང་དུ་རང་བྱོན་ནས་རྡོ་རྗེ་སེམས་དཔའ་དང་ཕྱག་ན་རྡོ་རྗེ་ལ་རང་
བཞིན་རྫོགས་པ་ཆེན་པོའི་ཆོས་ཚིག་དང་ཡི་གེ་ལས་འདས་པ་དགོངས་པས་
རང་སྣང་དུ་གོ་བར་མཛད་དོ། །དེའི་ཚེ་རྡོ་རྗེ་འཆང་ཉིད་ཁྱེའུ་སྣང་བ་བསམ་
གྱིས་མི་ཁྱབ་པ་ཞེས་བྱ་བའི་སྟོན་པ་ཕུན་སུམ་ཚོགས་པར་རང་བྱོན་ནས་འཁོར་
ཕུན་སུམ་ཚོགས་པ་བསྐལ་བ་བཟང་པོའི་སངས་རྒྱས་སྟོང་ལ། ཆོས་ཕུན་སུམ་
ཚོགས་པ་སྒྲ་ཐལ་འགྱུར་རྩ་བའི་རྒྱུད་ལ་སོགས་པ་ཡང་གསང་འོད་གསལ་གྱི་
རྒྱུད་བཅུ་བདུན། ཀློང་གསལ་ཉི་མའི་རྒྱུད་དང་བཅོ་བརྒྱད། དུས་ཕུན་སུམ་
ཚོགས་པ་ཡེ་ཤེས་རང་སྣང་བའི་ཚེ་རང་ཤར་དུ་གསུངས་སོ། །དེའང་སྟོན་པ་
དང༌། འཁོར་ཐ་དད་མེད་ཀྱང་འགྲོ་བ་འདུལ་བ་ལ་དགོངས་ནས་སོ་སོར་སྣང་
བའོ། །ཇི་ལྟར་ཞེ་ན། བསྐལ་པ་འདི་ལ་སངས་རྒྱས་ཀྱི་མཚན་ཐ་དད། དུས་ཐ་
དད། ཆོས་ཐ་དད་པས་འདུལ་བར་དགོངས་ནས་རིམ་པ་དང་ཐ་དད་པར་བྱོན་
པའོ། །སྐབས་འདིར་རྡོ་རྗེ་འཆང་གིས་རྡོ་རྗེ་སེམས་དཔའ་དང་ཕྱག་ན་རྡོ་རྗེ་ལ་
གསུངས་པ་ནས་བརྒྱུད་པར་བགྲང་ངོ༌། །དེ་ནས་སྤྲུལ་སྐུ་མཆེད་ཚུལ་བསྐལ་པ་
དང་པོར་དགའ་ལྡན་བརྩེགས་པར་སྟོན་པ་ཁྱེའུ་སྣང་བ་དམ་པ་བྱོན་པའི་འོག་
ཏུ་གནས་འཇིག་རྟེན་མི་མཇེད་དུ་སྟོན་པ་ཁྱེའུ་འོད་མི་འཁྲུགས་པ་བྱོན་ནོ། །དེ་
ནས་གནས་འོད་ཀྱི་ཕུང་པོར་སྟོན་པ་འཇིགས་པ་སྐྱོབ་པ་དང་། གནས་ཆགས་
འབྱུང་མངལ་དུ་སྣང་བར་སྟོན་པ་གཞོན་ནུ་རོལ་པས་རྣམ་པར་རྩེ་བ་དང་།
གནས་རི་རབ་ཀྱི་ལྷོ་ཕྱོགས་འཚོ་བྱེད་གཞོན་ནུའི་ལྡུམ་རར་སྟོན་པ་རྡོ་རྗེ་འཆང་
དང༌། གསང་ཆེན་རོལ་པའི་དུར་ཁྲོད་དུ་སྟོན་པ་གཞོན་ནུ་དཔའ་བོ་སྟོབས་ལྡན་
དང༌། གནས་སྲིན་པོ་རུ་ལུའི་སྒྲ་དང་ལྡན་པར་སྟོན་པ་དྲང་སྲོང་ཁྲོས་པའི་རྒྱལ་
པོ་དང་། བྱ་རྒོད་ཕུང་པོ་ལ་སྟོན་པ་གསེར་འོད་དམ་པ་དང་། སོག་པོ་གཡུའི་
- 191 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
སྨིན་མ་ཅན་གྱི་གནས་སུ་སྟོན་པ་བརྩེ་བས་རོལ་པའི་བློ་གྲོས་དང་། བྱ་རྒོད་
ཕུང་པོར་ སྟོན་པ་འོད་སྲུང་བགྲེས་པོ་དང༌། རྡོ་ རྗེ་གདན་དུ་སྟོན་པ་མངོན་
རྫོགས་རྒྱལ་པོ་དང་། སེར་སྐྱའི་གནས་སུ་སྟོན་པ་ཤཱཀྱ་ཐུབ་པའི་བར་དུ་བྱོན་
ཏེ། ཚེ་ལོ་དཔག་ཏུ་མེད་པ་ནས་བརྒྱ་པའི་བར་དུ་འགྲོ་བ་རྣམས་ཀྱི་དེད་དཔོན་
དམ་པར་བྱོན་པའོ། །དེ་བཞིན་དུ་མ་འོངས་པ་ན་བྱམས་པ་འབྱུང་བ་ནས་
བཟུང་སྟེ། ཐ་མ་སངས་རྒྱས་མོས་པའི་བར་དུ་འགྲོ་བ་རྣམས་ཀྱི་ཁ་ལོ་སྒྱུར་བ་
རིམ་པར་འབྱུང་བ་ཡིན་ནོ། །དེ་ལྟར་བྱོན་པའི་རྒྱལ་བ་རྣམས་ཀྱང་ཀུན་ཏུ་
བཟང་པོ་གཅིག་གི་ངོ་བོ་ལས། དུས་དེ་དང་དེ་དག་ཏུ་རང་འབྱུང་བའི་ཕྱིར་
དགོངས་པ་ཆོས་ཉིད་ལས་མི་གཡོ་བར་རིམ་པར་བྱུང་བ་ལྟར་སྣང་བས་རྒྱལ་བ་
དགོངས་པའི་བརྒྱུད་པ་ཞེས་བྱའོ།། །།
༈ དོན་གཉིས་པ་རིག་འཛིན་བརྡའི་བརྒྱུད་པ་ནི། བཅོམ་ལྡན་འདས་ཕྱག་
ན་རྡོ་རྗེས་རི་རབ་ཀྱི་བྱང་ཕྱོགས་དུར་ཁྲོད་མེ་རི་འབར་བའི་གནས་ན། མཁའ་
འགྲོ་མ་དང་གྲུབ་པ་དང་། རིག་པ་འཛིན་པ་རྣམས་ལ་ཆོས་སྟོན་པ་ན། རྡོ་རྗེ་
གདན་གྱི་ནུབ་ཕྱོགས་ཨོ་རྒྱན་ཐོར་ཅོག་ཅན་གྱི་ཡུལ་ན་རྒྱལ་པོ་ཨུ་པ་རྭ་ཙ་དང༌།
བཙུན་མོ་སྣང་བ་གསལ་བའི་འོད་ལྡན་མ་གཉིས་ཀྱི་སྲས་མོ་སུ་དྷརྨཱ་ཞེས་བྱ་
བའི་དགེ་སློང་མ་ཞིག་རྒྱ་མཚོའི་གླིང་དུ་དཀའ་ཐུབ་ལ་བཞུགས་པའི་རྨི་ལམ་དུ་
ཤེལ་གྱི་མི་དཀར་པོ་ཞིག་གིས་རིན་པོ་ཆེའི་བུམ་པ་སྤྱི་བོར་བཞག་པ་རྨིས་ཏེ།
ཟླ་བ་བཅུ་ནས་ཁྱེའུ་ཞིག་བཙས་པ་ལས་ཡུམ་བྱེད་དེ། ཕ་མེད་བུ་འདི་འཇིག་
རྟེན་འདྲེ་ལས་གཞན་པ་སུ། །གལ་ཏེ་ལྷ་དང་ལྷ་མིན་སྣ་ཚོགས་གཟུགས། །
འདི་ལྟར་བྱུང་བའི་དཔེ་ནི་སུས་མཐོང་མེད། །འདི་ནི་ལོག་སྲེད་འགྲོ་བས་
དཔྱས་གྱུར་སྡིག་རེ་ཆེ། །ཞེས་སྨྲས་ཏེ་ཐལ་བའི་ཁུང་དུ་སྦས་པ་དང་། མཁའ་
- 192 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
འགྲོ་མ་དང་། ལྷ་དང་ཀླུ་ཐམས་ཅད་ཀྱིས་མཆོད་པ་བྱེད་པར་མཐོང་སྟེ་སླར་
བཟོད་པར་གསོལ་ནས་རོ་ལངས་བདེ་བ་ཞེས་མཚན་གསོལ་པ་ལས། ལོ་
བདུན་ནས་སངས་རྒྱས་ཀྱི་ཆོས་མང་པོ་ཐུགས་ལ་རང་ཤར་ཏེ་ཡུམ་ལ་ཞུས་
ནས། ཨུ་རྒྱན་གྱི་ཡུལ་དུ་རྒྱལ་པོའི་མཆོད་གནས་པཎྜི་ཏ་ལྔ་བརྒྱ་དང་རྩོད་པ་
ལས། སློབ་ དཔོན་རྒྱལ་ནས་པད་ཉ་བྷ་བར་མཚན་གསོལ་དུས། རྒྱལ་ པོ་
དགྱེས་ནས་དགའ་རབ་རྡོ་རྗེ་ཞེས་མཚན་གསོལ། མཁའ་འགྲོ་མ་རྣམས་ཀྱིས་
རོ་ལངས་ཐལ་མདོག་ཅེས་མཚན་གསོལ་ལོ། །དེ་ནས་རི་བོ་ཉི་མ་སྣང་བྱེད་ལ་
སྐུ་མཉམ་པར་བཞག་ནས། སླར་ཡང་དུར་ཁྲོད་མེ་རི་འབར་བར་ཕྱག་ན་རྡོ་རྗེ་
ལས་རང་བཞིན་རྫོགས་པ་ཆེན་པོའི་ཆོས་ཐམས་ཅད་གསན་ནས་མ་ལ་ཡ་
བསྟན་ པའི་ ལས་ རྒྱས་ པའི་རྩེར་བྱོན་ཏེ། རྒྱུད་ལུང་རྣམས་གླེགས་ བམ་དུ་
བཀོད་ནས་མཁའ་འགྲོ་མ་རྣམས་ལ་གཏད་ནས། སློབ་དཔོན་ཉིད་དུར་ཁྲོད་
ཆེན་པོ་བསིལ་བའི་ཚལ་དུ་བཞུགས་སོ།། །།
༈ དེའི་ཚེ་རྒྱ་ནག་པོའི་ཡུལ་གྲོང་ཁྱེར་ཤོ་འཁྱམས་ནག་པོ་ཞེས་བྱ་བ་ན།
ཁྱིམ་བདག་དགེ་བ་དང་ལྡན་པའི་ཡིད་ཅན་དང་། ཡུམ་སྣང་བ་རབ་ཏུ་མཁྱེན་
ལྡན་མ་ཞེས་བྱ་བའི་སྲས། སློབ་དཔོན་ཆེན་པོ་ཤྲཱི་སིང་ཧ་ཞེས་བྱ་བ་སྦྱངས་པའི་
ཡོན་ཏན་དུ་མ་དང་ལྡན་པ་ཞིག་གྲོང་ཁྱེར་དེ་ནས་ནུབ་ཕྱོགས་ཀྱི་གྲོང་ཁྱེར་
གསེར་གླིང་ཞེས་བྱ་བར་འགྲོ་བའི་བར་གྱི་ཐང་སྟོང་ཞིག་གི་ནམ་མཁའ་ལས།
འཕགས་ པ་ སྤྱན་ རས་ གཟིགས་ དབང་ པོས་ ལུང་ བསྟན་ པ། ཀྱེ་ སྐལ་ ལྡན་
འབྲས་བུ་ཚེ་གཅིག་གིས་ངེས་པར་ཐོབ་པར་འདོད་ན། རྒྱ་གར་གྱི་རྡོ་རྗེ་གདན་
གྱི་ནུབ་ཕྱོགས་ན་དུར་ཁྲོད་ཆེན་པོ་བསིལ་བའི་ཚལ་ཞེས་བྱ་བ་ཡོད་ཀྱི་དེར་
སོང་ཞིག་ཅེས་པ་དང་། རི་བོ་རྩེ་ལྔའི་ཤར་ཕྱོགས་ཀྱི་ཁྲུས་ཀྱི་རྫིང་བུའི་ནང་
- 193-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
དུའང་དེ་ཁོ་ན་བཞིན་དུ་ལུང་བསྟན་པ་ལ་བརྟེན་ནས། རྐང་མགྱོགས་ཀྱི་རྫུ་
འཕྲུལ་བསྒྲུབས་ནས་བྱོན་པ་ཞག་དགུ་ན་དུར་ཁྲོད་བསིལ་ཚལ་དུ་ཕྱིན་ཏེ།
སློབ་དཔོན་ཆེན་པོ་དགའ་རབ་རྡོ་རྗེ་དང་ཞལ་མཇལ་ནས་རྗེས་སུ་གཟུང་བར་
ཞུས་པས་གནང་སྟེ། གསང་བ་བླ་ན་མེད་པ་མཁའ་འགྲོ་སྙིང་ཏིག་གི་དབང་
ཁྲིད་རྒྱུད་མན་ངག་དང་བཅས་པ་རྫོགས་པར་གནང་ཞིང་སྒྲུབ་པ་མཛད་པས།
འོད་གསལ་ཆུའི་ཟླ་བ་ལྟ་བུའི་ལུས་ཐོབ་ནས་མཆོག་ཐུན་མོང་གི་དངོས་གྲུབ་
བརྙེས་སོ། །དེའི་ཚེ་མ་མོ་དང་མཁའ་འགྲོ་རྣམས་ཀྱིས་རང་རང་གི་སྙིང་པོ་ཕུལ་
ཞིང་བསྟན་པ་སྐྱོང་བར་ཁས་བླངས་ཏེ་མཆོད་པའི་སྤྲིན་ཕུང་ཆེན་པོ་གཏིབས་
སོ། །དེ་ནས་སློབ་དཔོན་ཆེན་པོ་ཤྲཱི་སིང་ཧ་ཉིད། དུར་ཁྲོད་དེ་ལས་དཔག་ཚད་
གསུམ་འདས་པ་ན། དུར་ཁྲོད་ཆེན་པོ་རྩུབ་འགྱུར་ཚལ་ཞེས་བྱ་བ། ཉིན་བཞིན་
དུ་རླུང་འཚུབས་ཤིང་། མཚན་བཞན་དུ་མེ་འབར་བ་ན། མ་མོ་དང་། མཁའ་
འགྲོ་མ་མང་པོ་རྒྱུ་བ། དག་བྱེད་ཀྱི་མཚོ་དང་། བདེ་བྱེད་ཀྱི་མཆོད་རྟེན་དང་
།
འཇིག་རྟེན་པའི་ལྷ་དགའ་བྱེད་དབང་ཕྱུག་གནས་པར་བྱོན་ཏེ། བརྟུལ་ཞུགས་
ཀྱི་སྤྱོད་པ་མཛད་ཅིང་མ་མོ་མཁའ་འགྲོ་མ་རྣམས་ལ་ཆོས་ སྟོན་ པའི་ ཕྱིར་
བཞུགས་སོ། །དེའི་ཚེ་དཔལ་ཨུ་རྒྱན་གྱི་ཡུལ་དུ། རིན་པོ་ཆེ་འབར་བའི་གྲོང་
ཁྱེར་ན། བེ་ཌཱུརྱའི་ཕོ་བྲང་ཕྱི་ནང་ཐམས་ཅད་ཤིན་ཏུ་རྣམ་པར་དག་པ་ནོར་བུ་
སྒྲོན་མེའི་སྣང་བས་ཁྱབ་པ་ན་རྒྱལ་པོ་ཨིནྡྲ་བྷུ་དྷི་བཙུན་མ་བརྒྱ་རྩ་བརྒྱད་དང་
ལྷན་ཅིག་ཕྱི་ནང་གི་བློན་པོས་བསྐོར་ནས་བཞུགས་པ་ལས། སྲས་རྒྱལ་བུ་མི་
མངའ་ནས། དབྱར་ཟླ་ར་བའི་ཚེས་བཅོ་ལྔ་ནས་དཀོན་མཆོག་མཆོད་དེ། ཆོས་
ཀྱི་ སྤྲིན་ ཞེས་ བྱ་བའི་ མདོ་སྡེ་ བཏོན་ནས། སྦྱིན་ གཏོང་ གི་ ཁང་ པ་ ཆེན་པོ་
བརྩེགས་ཏེ་སྐྱེ་དགུ་མང་པོ་ལ་སྦྱིན་པ་རླབས་པོ་ཆེ་བཏང་ནས་ལོ་མང་ཞིག་
-194 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
སོང་བ་ན། དཀོར་མཛོད་ཐམས་ཅད་ཟད་ཅིང་སྟོངས་སུ་ཉེ་ཡང་སློང་མོ་བའི་
འཕྲོ་མ་ཆད་ནས། ལས་སུ་བསྐོས་པའི་མིས་ད་ནི་བང་མཛོད་ཐམས་ཅད་ཟད་
ཅིང་སྟོང་པས་ཁྱེད་ཅག་ལ་སྦྱིན་རྒྱུ་མེད་དོ་སྨྲས་པ་དང་། གློ་བུར་དུ་ལྷག་པ་ཁ་
ཅིག་ན་རེ། བདག་ཅག་ལ་མ་བྱིན་ན་སྔར་སྦྱིན་པ་ཐམས་ཅད་དོན་མེད་དོ། །
ཞེས་སྨྲས་པ་གསན་ནས། རྒྱལ་པོས་ལོངས་སྤྱོད་ཟད་མི་ཤེས་པའི་ཐབས་དྲིས་
པས། རྒྱ་མཚོའི་གླིང་ན་ཀླུ་ཡི་བུ་མོ་མཛེས་ལྡན་མའི་ལག་ན་ཡིད་བཞིན་ནོར་
བུ་དགོས་འདོད་ཀུན་འབྱུང་ཡོད་དེ། བྱང་ཆུབ་སེམས་དཔའ་སེམས་ཅན་ལ་
སྙིང་རྗེས་ལྷགས་པས་བསླད་ན་སྟེར་བར་འགྱུར་རོ། །ཞེས་གསོལ་བས། རྒྱ་
མཚོའི་གླིང་ལས་ནོར་བུ་ལན་མང་དུ་བླངས་པའི་དེད་དཔོན་ཞིག་ཡོད་པ་ལ་
བཀའ་བསྒོ་བ། ཁོ་བོ་ནི་རྒྱ་མཚོའི་གླིང་ལས་ནོར་བུ་ལེན་པར་འདོད་ཀྱི་ཁྱེད་
ཀྱིས་ ལམ་ བསྟན་ པར་ རིགས་སོ། །ཞེས་ གསུངས་པས། དེས་ ཀྱང་ དེ་ ལྟར་
བགྱིའོ་ལེགས་སོ་ཞེས་གསོལ་ནས་རྒྱ་མཚོར་དགོས་པའི་ཡོ་བྱད་རྣམས་སྟ་གོན་
དུ་བྱས་སོ། །དེའི་ཚེ་བློན་པོ་རྣམས་ཀྱིས་མི་བཞུད་པར་གསོལ་ཀྱང་མ་གནང་
སྟེ། ལེགས་པར་གྲུབ་པའི་ཉི་མ་ལ། གཟིངས་ཀྱི་ནང་དུ་ཚོང་པ་ལྔ་བརྒྱའི་
འཁོར་དང་ལྷན་ཅིག་གཤེགས་སོ། །དེ་ནས་གཟིངས་ཀྱི་ཕྱོགས་བཞིར་དར་པོ་
ཆེ་བཞི་ཕྱར་ཏེ་མཐུན་པའི་རླུང་གི་ཚེ་འགྲོ་བ་དང་། མཚམས་བཞིར་ཞ་ནེའི་ཕ་
ཝང་ཆེན་པོ་བཞི་འཕྱང་དུ་བཅུག་སྟེ་མི་མཐུན་པའི་རླུང་གི་ཚེ་སྡོད་པ་དང༌། བྱ་
རོག་དང་དུང་དང་ཕུག་རོན་རྣམས་ནི། རི་དང་ཆུ་སྲིན་བརྟགས་ནས་བསད་པ་
དང་། རང་གི་ཡུལ་ཕྱོགས་ངོས་བཟུང་བའི་ཕྱིར་ཁྱེར་ཏེ། མཐུན་པའི་རླུང་དང་
སྦྱར་ནས་གཟིངས་ཀྱི་ཉལ་ཐག་བཅད་དེ། ངང་པའི་རྒྱལ་པོ་ནམ་མཁའ་ལ་
འགྲོ་བ་བཞིན་དུ་སོང་སོང་བ་ལས། ཉིན་ཞག་མང་ཞིག་ན། རིན་པོ་ཆེའི་གླིང་
- 195-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ནོར་བུ་སྣ་ཚོགས་ཀྱི་བྱེ་མ་བརྡལ་བ་ཞིག་ཏུ་ཕྱིན་པ་དང་། འཁོར་རྣམས་དེ་ཉིད་
དུ་བཞག་ནས། རྒྱལ་པོ་དང་དེད་དཔོན་གཉིས་གྲུ་ཆུང་ངུ་ཞིག་ཏུ་ཞུགས་ཏེ་དེ་
ལས་ཀྱང་འདས་ཏེ་སོང་བ་ན། ཉིན་ཞག་འགའ་ཞིག་ན་རི་དཀར་པོ་ཞིག་
མཐོང་ནས་རྒྱལ་པོས་དྲིས་པས་དངུལ་གྱི་རི་ཡིན་ཟེར་རོ། །ཡང་དེ་ལས་ཀྱང་
འདས་ཏེ་སོང་བ་ན། རི་སྔོན་པོ་ཞིག་མཐོང་ནས་དྲིས་པས་བེ་ཌཱུརྱའི་རི་ཡིན་
ཟེར་རོ། །ཡང་དེ་ལས་ཀྱང་ལས་ཏེ་སོང་བ་ན། རི་སེར་པོ་ཞིག་མཐོང་ནས་
དྲིས་པས་གསེར་གྱི་རི་ཡིན་ཏེ་བདག་ཅག་དེང་བའི་གནས་ལགས་སོ་ཞེས་སྨྲས་
ཏེ་སོང་བ་ན། རི་དེའི་འདབས་གསེར་གྱི་བྱེ་མ་བརྡལ་བའི་ས་གཞིའི་མཚམས་
སུ་སླེབས་པ་དང་། དེད་དཔོན་གྱིས་རྒྱལ་པོ་ལ་བསྒོ་བ། རི་འདིའི་སྟེང་ན་རིན་
པོ་ཆེ་སྣ་ཚོགས་ཀྱི་ཁང་བུ་ཞིག་ཡོད་དེ། དེའི་མདུན་ན་རྡོ་རྗེའི་གཏུན་བུ་ཞིག་
ཡོད་ཀྱི་དེས་སྒོ་རྡུངས་ལ་སེམས་ཅན་ལ་ཕན་པའི་དོན་དུ་ནོར་བུ་རིན་པོ་ཆེ་
འདོད་དོ་ཞེས་བརྡ་སྦྱོར་ལ་ཅི་ཡང་མ་སྨྲ་བར་བཞུགས་ཤིག་དང་
། ཀླུའི་བུ་མོ་
མང་པོས་ནོར་བུ་འབུལ་དུ་འོང་གི་དེ་དག་ལ་ཅི་ཡང་མ་སྨྲ་ཞིག །དེར་ཀླུའི་བུ་
མོ་མཛེས་ལྡན་མས་ནོར་བུ་རིན་པོ་ཆེ་འབུལ་དུ་ཡོང་གི་མྱུར་དུ་ལོངས་ལ་གོས་
ཀྱིས་གྲིལ་སྤྱི་བོར་བསྣམས་ལ་བྱོན་ཅིག་ཅེས་ལེགས་པར་གདམས་པ་བཞིན།
རིན་པོ་ཆེའི་ཁང་བུའི་སྒོ་བརྡུངས་པས་ཐོག་མར་ཀླུའི་བུ་མོ་བརྒྱས་ནོར་བུ་ཕུལ་
ཡང་མ་བླངས་པར་ད་དུང་སྒོ་བརྡུངས་པས། རྟིང་ལ་ཀླུའི་བུ་མོ་མཛེས་ལྡན་མ་
སྔོན་མོ་ཤིན་ཏུ་མཛེས་ཤིང་ལྟ་བས་མི་ངོམས་པ་ཞིག་ཕྱིར་བྱུང་ནས་སྤྱི་གཙུག་
གི་ནོར་བུ་ཕུལ་བ་དང་། མྱུར་བར་ལོགས་ཏེ་དེད་དཔོན་དང་ལྷན་ཅིག་རང་གི་
འཁོར་རྣམས་གནས་པའི་གླིང་དེར་ནོར་བུའི་བྱིན་རླབས་ཀྱིས་ནམ་མཁའ་ལས་
བྱོན་པ་ན། ཐམས་ཅད་ཡ་མཚན་སྐྱེས་ཏེ་ཕྱག་བྱས་སོ། །དེ་ནས་དེད་དཔོན་
- 196 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
གྱིས་ལེགས་པར་བརྟགས་པས་རིན་པོ་ཆེ་སྣ་བདུན་གཟིངས་སུ་ཡང་ལྡི་རན་
པར་ བརྫོང་ སྟེ། གཟིངས་ ཀྱི་ ཁ་ ལོ་ སྒྱུར་ནས་ འོངས་ པ་ན། རྒྱ་ མཚོའི་ གླིང་
གཅིག་ན། པདྨའི་སྡོང་པོ་ཤིན་ཏུ་མཛེས་པའི་སྟེང་ན། ཁྱེའུ་ལོ་བརྒྱད་ལོན་པའི་
ན་ཚོད་ཅན། ཤིན་ཏུ་མཛེས་ཤི ང་ལྟ་བས་མི་ངོམས་པ་མཚན་དང་དཔེ་བྱད་
ཀྱིས་བརྒྱན་པ་ཞིག་མཐོང་ནས། དེའི་དྲུང་དུ་སོང་སྟེ་རྒྱལ་པོས་སྨྲས་པ། ཁྱེའུ་
ཁྱོད་ཀྱི་ཕ་ནི་གང་། མ་ནི་གང་། རིགས་ནི་གང་། མིང་ནི་གང་། ཡུལ་ནི་གང་།
ཟས་ནི་ གང་། འདིར་དོན་ཅི་བྱེད་དྲིས་པས། ཁྱེའུས་གསུངས་པ། ཕ་ནི་རང་
རིག་ཀུན་ཏུ་བཟང་། །མ་ནི་ཆོས་དབྱིངས་ཀུན་བཟང་མོ། །རིགས་ནི་དབྱིངས་
རིག་ གཉིས་ སུ་ མེད། །མིང་ ནི་ པདྨ་ འབྱུང་ གནས་ དཔལ། །ཡུལ་ ནི་ ཆོས་
དབྱིངས་སྐྱེ་བ་མེད། །ཟས་ནི་གཉིས་སྣང་རྟོག་པ་ཟ། །དུས་གསུམ་རྒྱལ་བའི་
སྤྱོད་པ་བྱེད། །ཅེས་གསུངས་པས་རྒྱལ་པོ་ངོ་མཚར་སྐྱེས་ཏེ། སྤྲུལ་པའི་སྐུ་ཞིག་
འཁྲུངས་འདུག་པས་བདག་གི་བུར་གསོལ་བ་གདབ་སྙམ་ནས་སྨྲས་པ། བདག་
གི་མཆོད་གནས་དང་སྲས་སུ་གཤེགས་པར་ཅི་གནང་ཞེས་ཞུས་པས། དེ་ལྟར་
བགྱིའོ་གསུངས་ནས་གནང་བ་དང་། པདྨའི་སྡོང་པོ་བཅད་དེ། ཁྱེའུ་དེ་ཉིད་དང་
ནོར་བུ་དང་བཅས་པ་རང་གི་འཁོར་རྣམས་ཀྱིས་བསྐོར་ཏེ། ཨུ་རྒྱན་གྱི་ཡུལ་ཏུ་
ཕྱིན་པ་ན། ཕོ་བྲང་འཁོར་ གྱི་མི་ཐམས་ཅད་ཀྱིས་བསུ་བ་ཆེན་པོ་བྱས་ཏེ།
བེ་ཌཱུརྱའི་ཕོ་བྲང་དུ་གཤེགས་པ་ལས། རྒྱལ་པོས་སྨོན་པ། ངས་རྙེད་པའི་ནོར་
བུ་འདི་ཡང་ དག་ པ་ཡིན་ན། ཁྱེའུ་འདི་ བཞུགས་ པའི་ རིན་པོ་ཆེའི་ཁྲི་དང་
གདུགས་རང་བྱུང་བར་གྱུར་ཅིག་ཅེས་བརྗོད་མ་ཐག་ཏུ་བྱུང་ངོ༌། །དེ་ལ་ཁྱེའུ་
བཞུགས་ཏེ་རྒྱལ་སྲིད་ལ་མངའ་གསོལ་ནས་མཚན་པདྨ་རྒྱལ་པོ་ཞེས་གྲགས་
སོ། །ཡང་རྒྱལ་པོས་སྨོན་པ། ངའི་ཕོ་བྲང་འཁོར་དུ་ཞག་བདུན་དུ་རིན་པོ་ཆེའི་
- I97-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཆར་བབ་ཅིང་བང་མཛོད་སྟོངས་པ་རྣམས་སྔོན་པས་གང་བར་གྱུར་ཅིག །
ཅེས་བརྗོད་མ་ཐག་ཏུ་དེ་བཞིན་དུ་བྱུང་ངོ༌། །དེའི་ཚེ་རྔ་བོ་ཆེ་བརྡུངས་ནས་
ཕྱོགས་ཐམས་ཅད་དུ་བསྒྲགས་པ། རྒྱལ་པོ་ཨིནྡྲ་བྷོ་དྷིའི་ཡིད་བཞིན་གྱི་ནོར་བུ་
ལས་དགོས་འདོད་ཀྱི་ཆར་འབེབས་པས་སུ་ཅི་འདོད་པ་གང་ལ་གང་འདོད་པ་
ལོངས་ཤིག་ཅེས་བརྗོད་ནས། ནོར་བུ་རིན་པོ་ཆེ་ རྒྱལ་ མཚན་གྱི་རྩེ་མོར་
བཏགས་ཤིང་མཆོད་ནས་ཁྲུས་ཆབ་གསོལ་ཏེ། རྒྱལ་པོས་སྨོན་ལམ་བཏབ་པ།
ངས་རྙེད་པའི་ནོར་བུ་རིན་པོ་ཆེ་འདི་ཡང་དག་པ་ཡིན་ངེས་ན། སེམས་ཅན་
ཐམས་ཅད་ལ་ཅི་འདོད་པའི་ཆར་ཕོབ་ཅིག་ཅེས་བརྗོད་མ་ཐག་ཁ་ཟས་དང་།།
གོས་དང་ལོངས་སྤྱོད་ཀྱི་ཆར་ཆེན་པོ་བབ་ཅིང་། རྒྱལ་འབངས་ཐམས་ཅད་
དབུལ་ཕོངས་དང་བྲལ་བར་བྱས་སོ། །དེ་ནས་རྒྱལ་པོས་བཀའ་བསྒོ་བ། ད་ནི་
ཁྱེད་ཐམས་ཅད་ཐེག་པ་ཆེན་པོའི་ཆོས་ལ་སྤྱོད་ཅིག་ཅེས་གསུངས་ཏེ། བྱང་
ཆུབ་མཆོག་ཏུ་སེམས་བསྐྱེད་དུ་བཅུག་པས། །ཐམས་ཅད་ཀྱིས་བླ་ན་མེད་པའི་
བྱང་ཆུབ་ལས་ཕྱིར་མི་ལྡོག་པའི་འབྲས་བུ་ཐོབ་བོ། །དེ་ནས་སློབ་དཔོན་ཆེན་
པོ་ཉིད་རྒྱལ་སྲིད་ནི་ཆོས་དང་མི་མཐུན་ཞིང་སེམས་ཅན་གྱི་དོན་ཡང་མི་འོང་
བར་དགོངས་ནས། རྒྱལ་པོ་དང་བློན་པོ་རྣམས་སུན་འབྱུང་བའི་ཕྱིར། བརྟུལ་
ཞུགས་ཀྱི་སྤྱོད་པ་མཛད་དེ། སྐུ་གཅེར་བུ་ལ་རུས་པའི་རྒྱན་གསོལ། ཁ་ཊཾ་ག་
ཕྱག་ན་བསྣམས་ཏེ་གར་མཛད་པས། ཕོ་བྲང་གི་རྩེར་གར་ལ་ལྟ་བའི་མི་མང་
པོ་ཚོགས་པ་ལས། ཁ་ཊཾ་ག་ཕྱག་ནས་ཤོར་བ་ལྟར་མཛད་དེ། བློན་པོ་དབང་པོ་
ཆེ་ཀ་མ་ཏའི་བུའི་མགོ་ལ་བསྣུན་ནས་ཤིའོ། །རྒྱལ་ཁྲིམས་ལ་གང་གིས་འདས་
ཀྱང་ཆད་པའི་ལས་གཅོད་པས། བློན་པོ་ཀུན་ཚོགས་ཏེ། རྒྱལ་པོ་ལ་ཞུས་པས།
རྒྱལ་བུར་མངའ་གསོལ་ཡང་ཚུལ་མ་ཡིན་པ་སྤྱོད་པས། བློན་པོའི་བུ་ཉེས་པ་
- 198-



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
མེད་པར་བསད་པས། ད་ནི་གསལ་ཤིང་གི་རྩེ་ལ་བསྐྱོན་ནས་ཆད་པ་གཅད་
འཚལ་ཞེས་ཞུས་པས། རྒྱལ་པོས་གལ་གྱིས་གཅུས་ཀྱང་མ་ཉན་པར། འོ་ན་
སྤྲུགས་པར་བྱའོ། །ཞེས་གསུངས་པས་ལེགས་སོ་ཞེས་བརྗོད་དེ། དེ་ནས་རྒྱལ་
པོ་ཐུགས་མ་བདེ་བཞིན་དུ་སློབ དཔོན་ལ་གསུངས་པ། རིན་ཆེན་མཚོ་དཀྱིལ་
པདྨའི་སྡོང་པོ་ལས། ཁྱེའུ་ཕ་དང་མ་མེད་སྤྲུལ་པའི་སྐུ། །བརྟུལ་ཞུགས་སྤྱོད་
པས་བློན་པོའི་ཕུག་གུ་བཀུམས། །བློན་པ་རྣམས་ཀྱིས་རྒྱལ་ཁྲིམས་ཆད་པ་
གཅོད། །གསོད་ལས་སྤྲུགས་པར་སྣང་བས་གང་དགར་བཞུད། །ཅེས་སྨྲས་པ་
དང༌། སློབ་དཔོན་ གྱིས་ གསུངས་པ། འཇིག་རྟེན་འདི་ན་ ཕ་ དང་ མ་ དཀོན་
ཡང་། །ཡབ་དང་ཡུམ་དུ་བགྱིས་ནས་རྒྱལ་སར་ཕྱུང་། །ལས་ཀྱི་ལན་ཆགས་
བློན་པོའི་ཕྲུག་གུ་བསད། །ཡུལ་ལ་ཞེན་པ་མེད་པས་སྤྲུགས་ཀྱང་འཇིགས་པ་
མེད། །སྐྱེ་འཆི་གཉིས་སུ་མེད་པས་བསད་ཀྱང་འཇིགས་པ་མེད། །རྒྱལ་ཁྲིམས་
གཉན་པས་སྤྲུགས་པ་ཤིན་ཏུ་ལེགས། །ཡབ་ཡུམ་དག་ཀྱང་ཡུན་དུ་བདེ་བར་
བཞུགས། །ལས་ཀྱི་འབྲེལ་པས་ཕྱི་ནས་མཇལ་བར་ངེས། །ཞེས་གསུངས་ཏེ་
ཕྱག་མཛད་ནས་བྱོན་པ་ན། བློན་པོ་རྣམས་ཀྱིས་དུར་ཁྲོད་ཆེན་པོ་བསིལ་བའི་
ཚལ་ཞེས་བྱ་བ་ཤིན་ཏུ་འཇིགས་ཤིང་སྐྱི་བུང་བའི་གནས་སུ་བསྐྱལ་ལོ། །དེར་
རོ་ཟས་དང་རོ་གོས་ལ་ལོངས་སྤྱོད་ཅིང་བཞུགས་པས་མཁའ་འགྲོ་མ་ཐམས་
ཅད་དབང་དུ་འདུས་ཏེ་མཚན་ཡང་པདྨ་ཐོད་ཕྲེང་རྩལ་ཞེས་གྲགས་སོ། །དེ་
ནས་དུར་ཁྲོད་ཆེན་པོ་དགའ་བ་ཚལ་དང་། སོ་ས་གླིང་དང་། རྒྱ་མཚོའི་གླིང་ལ་
སོགས་པ་རྣམས་སུ་བྱོན་ཏེ། བརྟུལ་ཞུགས་ཀྱི་སྤྱོད་པ་མཛད་པས། གསང་ཆེན་
རྡོ་རྗེ་ཕག་མོ་ལ་སོགས་ཡེ་ཤེས་ཀྱི་མཁའ་འགྲོ་མ་མང་པོས་དབང་བསྐུར་ཞིང་
མངོན་པར་བསྟོད་དོ། །གཞན་ཡང་འཇིག་རྟེན་དང་འཇིག་རྟེན་ལས་འདས་
- 199 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
པའི་མཁའ་འགྲོ་དཔག་ཏུ་མེད་པ་གྲུབ་ཅིང་། དབང་དུ་འདུས་པས་མཚན་མཚོ་
སྐྱེས་རྡོ་རྗེ་དྲག་པོ་རྩལ་ཞེས་གྲགས་ཤིང༌། མཆོག་ཐུན་མོང་གི་དངོས་གྲུབ་རྙེད་
དོ། །དེ་ལྟར་ཆོས་ཐམས་ཅད་ལ་མངའ་བརྙེས་ཤིང་རང་བཞིན་སྤྲུལ་པའི་སྐུ་
ཆེན་པོར་བཞུགས་ཀྱང་འགྲོ་བའི་ཁམས་དང་མོས་པ་སྣ་ཚོགས་པས་དེ་དག་གི་
མི་དད་པ་བཟློག་པའི་ཕྱིར། རྒྱ་གར་གྱི་ བླ་མ་མཁས་གྲུབ་རྣམས་ལས་ཐོས་
བསམ་མཛད་དེ། སློབ་དཔོན་པྲ་བྷ་ཧསྟིའི་དྲུང་དུ་རབ་ཏུ་བྱུང་ནས་ཤཱཀྱ་སེང་གེ་
ཞེས་མཚན་གསོལ། སློབ་དཔོན་ཀླུ་སྒྲུབ་སྙིང་པོ་དང་། འཇམ་དཔལ་བཤེས་
གཉེན་དང་། དགེ་སློང་མ་ཀུན་དགའ་མོ་ལ་སོགས་པ་ལས། རྒྱུ་མཚན་ཉིད་ཀྱི་
ཐེག་པ་དང་། འབྲས་བུ་རྡོ་རྗེ་ཐེག་པ་མཐའ་དག་གསན་ནས་མཁྱེན་པར་
མཛད་ཅིང་། ཡི་དམ་དཀྱིལ་འཁོར་གྱི་ལྷ་དཔག་ཏུ་མེད་པས་ཞལ་གཟིགས་
སོ། །མུ་སྟེགས་ པ་ དང་ རྩོད་པ་མཛད་པས་མུ་སྟེགས་ ཕམ་པར་བྱས་ནས།
སངས་རྒྱས་ཀྱི་བསྟན་པ་ལ་བཙུད་པས་མཚན་སེང་གེ་སྒྲ་སྒྲོག་ཅེས་གྲགས་
སོ། །དེ་ནས་སློབ་དཔོན་ཆེན་པོ་ཤྲཱི་སེང་ཧའི་དྲུང་དུ། ནམ་མཁའ་དང་མཉམ་
པའི་རྒྱུད་ལ་སོགས་པ་རྫོགས་པ་ཆེན་པོ་སེམས་ཀློང་མན་ངག་གི་སྐོར་རྣམས་
རྫོགས་པར་ཞུས་ཤིང་། ཁྱད་པར་དུ་ཐིག་ལེ་ཕྱི་ནང་གསང་བའི་སྐོར་རྣམས་
གསན་དུས། ཡང་ཞུས་པ། སློབ་དཔོན་ཆེན་པོ་ལགས། ཚེ་འདི་ཉིད་ལ་ཟག་
བཅས་ཀྱི་ཕུང་པོ་མི་སྣང་བར་ལོངས་སྤྱོད་རྫོགས་པའི་སྐུའི་ཞིང་ཁམས་མཐོང་
ཞིང༌། ཆོས་ཀྱི་སྐུའི་ཞིང་དུ་སངས་རྒྱ་བའི་གདམས་པ་ཞིག་གནང་འཚལ་ཞེས་
ཞུས་པས། སློབ་དཔོན་ཆེན་པོ་ཤྲཱི་སིང་ཧའི་གསུང་གིས། རིགས་ཀྱི་བུ་ཁྱོད་
ཀྱིས་ཞུས་ པ་ དེ་ཤིན་ཏུ་ལེགས་ ཀྱི། ཐེག་པ་ཐམས་ཅད་ཀྱི་ཡང་རྩེ། ལྟ་བ་
ཐམས་ཅད་ཀྱི་ཞེ་ཕུགས། མཁའ་འགྲོ་ཐམས་ཅད་ཀྱི་སྙིང་ཐིག །གསང་བ་
- 200 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
བས་ཀྱང་ཆེས་ཤིན་ཏུ་གསང་བའི་དོན། ཚེ་འདི་ཉིད་ལ་གདོས་བཅས་ཤ་ཁྲག་
གི་ཕུང་པོ་འོད་གསལ་ལོངས་སྤྱོད་རྫོགས་པའི་སྐུར་གྲོལ་ནས་མྱུར་དུ་སངས་
རྒྱས་ ཀྱི་ བྱང་ ཆུབ་ འགྲུབ་ པའི་ གདམས་ པ་ ཞིག་ཡོད་ ཀྱི་བསྟན་ པར་ བྱའོ་
གསུངས་ནས། གསང་བ་མཁའ་འགྲོ་སྙིང་ཏིག་གི་དབང་ཁྲིད་མན་ངག་དང་
བཅས་པ་གནང་ནས་ལོ་གསུམ་བསྒྲུབས་པས། སྐྱེ་ཤི་གཉིས་སྤངས་རྡོ་རྗེའི་སྐུ་
ཐོབ་སྟེ་སྤྲུལ་པས་ཡུལ་སྣ་ཚོགས་སུ་མི་དང་མི་མ་ཡིན་པ་མང་པོ་ལ་ཕན་པ་
མཛད་ཅིང་། ཁྱད་པར་དུ་རྒྱ་གར་གྱི་རྒྱལ་པོ་དྷརྨ་པ་ལའི་མཆོད་གནས་སུ་ཉིན་
པར་བཞུགས་ཤིང་། མཚན་མོ་དུར་ཁྲོད་ཆེན་པོ་བརྒྱད་ལ་སོགས་པར། མཁའ་
འགྲོ་འབར་བའི་སྤྲིན་ཕུང་དང་ལྷན་ཅིག་གསང་སྔགས་ཀྱི་ཀུན་ཏུ་སྤྱོད་པས་
གནས་པར་མཛད་དོ། །དེའི་ཚེ་འཕགས་པ་འཇམ་དཔལ་གྱི་སྤྲུལ་པ་བོད་ཀྱི་
རྒྱལ་པོ་ཁྲི་སྲོང་ལྡེའུ་བཙན་གྱིས་བསམ་ཡས་ཀྱི་ས་གཞི་འདུལ་བའི་དོན་དུ་
སྤྱན་དྲོང་པས། སྔོན་གྱི་སྨོན་ལམ་དང་ཐུགས་རྗེའི་དབང་གིས་བོད་ཀྱི་ཡུལ་དུ་
བྱོན་ཏེ། ས་ གཞི་ བཏུལ་ ཞིང་ ལྷ་ སྲིན་ གདུག་ པ་ ཅན་ ཐམས་ ཅད་ དམ་ ལ་
བཏགས་ནས། གཙུག་ལག་ཁང་བཞེངས་སུ་གསོལ་བས། དཔལ་བསམ་ཡས་
མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ཆེན་པོ་ཉི་འོག་གི་རྒྱལ་ཁམས་
ནས་འགྲན་ཟླ་དང་བྲལ་བར་གྲུབ་ཅིང་། རབ་ཏུ་གནས་པ། དགའ་སྟོན་ཆེན་
པོ་དང་བཅས་པ་མཛད་དོ། །དེ་ནས་སློབ་དཔོན་ཆེན་པོ་ཕོ་བྲང་རིམ་ཁང་དུ་
སྤྱན་དྲངས་ཏེ་ གསོལ་ཟས་སྣ་ཚོགས་ ཀྱི་ཚོགས་ཀྱི་འཁོར་ལོས་མཆོད་དེ།
འཇིག་རྟེན་གྱི་སྤྱན་གཟིགས་མང་པོ་དང་། དགྱེས་པའི་བཙུན་མོ་ཕུལ་ནས་
གསང་སྔགས་རྡོ་རྗེ་ཐེག་པའི་ཆོས་བསྒྱུར་བར་ཞུས་པས་གནང་སྟེ། སྒྲ་བསྒྱུར་
རྒྱ་གར་གྱི་གླིང་དུ་སློབ་དཔོན་ཉིད་དང་། སྤྲུལ་པའི་ལོ་ཙཱ་བ་བཻ་རོ་ཙ་ན་དང་།
- 201 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
གཉགས་ཀུ་མ་ར་ལ་སོགས་པས་རྒྱུད་དཔག་ཏུ་མེད་པ་བསྒྱུར་ཞིང་། དེ་དག་
གི་སྒྲུབ་ཐབས་ཀྱི་རིམ་པ་མཛད་དེ། སོ་སོར་བསྒྲུབས་པས། གྲུབ་ཐོབ་ཉི་ཤུ་རྩ་
ལྔ་ལ་སོགས་པ་གྲུབ་པ་ཐོབ་པ་མང་དུ་བྱུང་ཞིང་། བོད་འབངས་ཐམས་ཅད་
བདེ་བ་ལ་བཀོད་དོ། །དེ་ནས་སློབ་དཔོན་གྱིས་ཕྱི་རབས་ཀྱི་འགྲོ་བ་ལ་ཕན་
གདགས་པའི་ཕྱིར། རྒྱུད་ལུང་མན་ངག་རྣམས་ཡི་གེར་བྲིས་ཏེ་སོ་སོར་སྨོན་
ལམ་གྱི་རྒྱ་དང་བཅས་ནས་གཏེར་དུ་སྦས་སོ། །དེ་ལྟར་འགྲོ་བ་མི་རྣམས་ཀྱི་
དོན་མཛད་ཚེ། བོད་དང་ལྷོ་མོན་གྱི་མི་མ་ཡིན་རྣམས་ཀྱིས་བདག་ཅག་རྣམས་
ལ་ཡང་དབང་བསྐུར་ཞིང་བྱིན་གྱིས་བརླབ་ཏུ་གསོལ། །ཞེས་ཞུས་པས་གནང་
སྟེ། དེ་དག་གིས་སྤྱན་དྲངས་བྱིན་གྱིས་བརླབས་པའི་གནས་ནི། པ་གྲོ་སྟག་
ཚང་སེང་གེ་ཕུག །ལྷོ་བྲག་མཁར་ཆུ། ཁ་རག་རིན་ཆེན་ཕུག །ཤངས་ཀྱི་ཟབ་
བུ་ལུང་། ཏི་སྒྲོ་བྲག་དཀར། ཙཱ་རི་ཙཱ་ ཁང་། རྔམས་པ་སྒྲ་སྒྲོག་ལ་སོགས་པ་
རྣམས་སོ། །གཞན་ཡང་ ལོ་ དང་། ཟླ་བ་དང་། ཞག་དང་། དྲོས་ སྐད་ རེ་ཙམ་
བཞུགས་པའི་གནས་ནི་བསམ་གྱིས་མི་ཁྱབ་བོ།། །།
༈ དེའི་ཚེ་ཅོག་རོ་འབྲིང་མཚམས་ཀྱི་ཡུལ་ན། མང་རྗེ་ཐོག་དཀར་ལེགས་
དང༌། རུ་བཟའི་རྒྱལ་མོ་མཚོ་འདུས་ཏེ་ཁྱིམ་འཛིན་པ་ལས། རྒྱལ་མོ་མཚོའི་རྨི་
ལམ་ན། ནམ་མཁའི་དཀྱིལ་ནས་བུད་མེད་སྔོན་མོ་ཞིག་གིས་འོད་ཀྱི་སྐར་མ་
ཞིག་འཕངས་པ་ཁོང་པའི་ནང་དུ་སོང་བ་རྨིས་ནས། ཟླ་བ་དགུ་ངོ་བཅུ་ན། བུ་
མོ་ཤིན་ཏུ་མཛེས་པ། དཔྲལ་བ་ལ་རྡོ་རྗེ་རྒྱ་གྲམ་གྱི་རི་མོ་ཡོད་པ་ཨུཏྤལའི་དྲི་
དང་ལྡན་པ་ཞིག་བཙས་པ་ལས། མཚོ་རྒྱལ་ཞེས་བཏགས་ཏེ་ཆེར་སྐྱེས་པ་ལས།
རྒྱལ་པོའི་བཙུན་མོར་བླངས་པ་ན། སློབ་དཔོན་ལ་ཤིན་ཏུ་དད་ཅིང་། འཁོར་
བའི་ཆོས་ལ་ཤིན་ཏུ་སྐྱོ་ནས། རྒྱལ་པོ་ལ་ཆོས་བྱེད་པར་ཞུས་པས། གནང་སྟེ་
- 202 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
སློབ་དཔོན་ལ་ཕུལ་ལོ། །དེ་ནས་སློབ་དཔོན་གྱིས་ལས་རྒྱ་བགྱིས་ཏེ་གང་དུ་
བྱོན་པ་ཐམས་ཅད་དུ་བྱོན་ནས། བསྙེན་བཀུར་དང་ཞབས་ཏོག་མཛད་ཅིང་
སྒྲུབ་པ་རྩེ་གཅིག་ཏུ་མཛད་པས་གྲུབ་པ་ཐོབ་སྟེ་མཆོག་ཐུན་མོང་གི་དངོས་གྲུབ་
བརྙེས་སོ། །དེ་ནས་སློབ་དཔོན་ཡབ་ཡུམ་གཞོ་སྟོད་ཏི་སྒྲོ་བྲག་ལ་སྒྲུབ་པ་
མཛད་པའི་དུས་སུ། ཡེ་ཤེས་ཀྱི་མཁའ་འགྲོ་མ་མང་པོས་ཇོ་མོ་ལ་བསྐུལ་བ།
སློབ་དཔོན་སྤྲུལ་པའི་སྐུའི་ཐུགས་ལ་ཚེ་འདི་ཉིད་ལ་གདོས་བཅས་ཀྱི་ཕུང་པོ་
དག་ནས་སངས་རྒྱ་བའི་གདམས་པ། མངོན་སུམ་སྙིང་ཏིག་གི་མན་ངག་ཟབ་
མོ་བཞུགས་པས་གསོལ་བ་ཐོབ་ཅིག་ཅེས་བསྐུལ་བ་དང་། དེའི་ཚེ་ཇོ་མོས་
ཚོགས་ཀྱི་འཁོར་ལོས་མཆོད་ཅིང་ཕྱག་དང་བསྐོར་བ་བྱས་ཏེ་ཞུས་པ། སློབ་
དཔོན་ཆེན་པོ་ལགས། ཚེ་འདི་ཉིད་ལ་གདོས་བཅས་ཀྱི་ཕུང་པོ་དག་ནས་
སངས་རྒྱ་བའི་གདམས་པ་མངོན་སུམ་སྙིང་ཐིག་གི་མན་ངག་གནང་འཚལ།
ཞེས་ཞུས་པས། སློབ་དཔོན་ཆེན་པོའི་ཞལ་ནས། མཚོ་རྒྱལ་ཁྱོད་ཀྱིས་ཞུས་པ་
དེ་ཤིན་ཏུ་ལེགས་ཤིང་། ཚེ་འདི་ཉིད་ལ་གདོས་བཅས་ཤ་ཁྲག་གི་ཕུང་པོ་འོད་
གསལ་ལོངས་སྤྱོད་རྫོགས་སྐུའི་ཞིང་ཁམས་སུ་དག་ནས། ཆོས་སྐུ་ལྷུན་གྲུབ་ཏུ་
རིན་པོ་ཆེའི་སྦུབས་སུ་གཏན་སྲིད་ཟིན་པར་བྱེད་པའི་གདམས་པ་ཟབ་མོ་ཞིག་
ཡོད་ཀྱི་བསྟན་པར་བྱའོ། །གསུངས་ནས། ཚོགས་ཁང་ཆེན་མོར་ཞི་ཁྲོ་དོན་གྱི་
དཀྱིལ་འཁོར་ཞལ་ཕྱེས་ནས། ཇོ་མོ་མཁར་ཆེ་བཟས་ཐོག་དྲངས་ཡེ་ཤེས་ཀྱི་
མཁའ་འགྲོ་མ་འབུམ་ཕྲག་གཅིག་ལ་དབང་བསྐུར་ནས་ཁྲིད་དུ་མཛད་དེ། རྒྱུ་
བཅུ་བདུན། ཀློང་གསལ་དང་བཅོ་བརྒྱད། དེ་དག་གི་མན་ངག་ཡི་གེ་རབ་ཏུ་
མང་པོ་དང་བཅས་པ་རྣམས་གསུངས་སོ། །དེ་ནས་དེ་རྣམས་ལས་རྒྱུད་རབ་ཏུ་
རྒྱས་པའི་མན་ངག་རྣམས་ཕྱོགས་གཅིག་ཏུ་ཕྱེས། སློབ་དཔོན་ཉིད་ཀྱིས་མཛད་
- 203 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
པའི་ཟབ་འདུས་ཀུ་སུ་ལུའི་སྐོར་རྣམས་ཕྱོགས་གཅིག་ཏུ་ཕྱེས་ཏེ། སློབ་དཔོན་
དང་མཚོ་རྒྱལ་གྱིས་སོ་སོའི་ཡི་གེ་བྲིས་ཏེ་དཀར་ཆག་ལ་མནན་ནོ། །དེའི་ཚེ་
རྒྱལ་པོས་གདན་དྲངས་ཏེ། འཆིམས་ཕུར་སློབ་དཔོན་དང་། རྒྱལ་པོ་ཡབ་སྲས་
གཤེགས་ཏེ་ཚོགས་ཀྱི་འཁོར་ལོ་བརྒྱ་རྩ་མཛད་པ་ལས། བཙུན་མོ་དམ་པ་
འབྲོམ་བཟའ་བྱང་ཆུབ་སྨན་ལས་འཁྲུངས་པའི་སྲས་མོ་ལྷ་ལྕམ་པད་མ་གསལ་
ཞེས་ བྱ་བ་ དགུང་ལོ་བརྒྱད་ལོན་པ་ཅིག་ཤི་བས། ལྷ་སྲས་བུ་མོའི་རོ་ལ་
གཟིགས་ཤིང་བཤུམས་ཏེ་མྱ་ངན་མཛད་པས། སློབ་དཔོན་ཆེན་པོས་བཀའ་
སྩལ་པ། ཀྱེ་མངའ་བདག་རྗེ། སྤྱིར་འཇིག་རྟེན་གྱི་སྣང་བ་རྨི་ལམ་དང་འདྲ།
འདུས་བྱས་ཀྱི་མཚན་ཉིད་སྒྱུ་མ་ཡིན། རྒྱལ་སྲིད་མདང་གི་རྨི་ལམ་དང་འདྲ།
ཚེ་མི་རྟག་ཆུའི་ལྦུ་བ་དང་འདྲ། འདུས་པ་ཐམས་ཅད་བྲལ་བ་ཡིན། །འདུས་
བྱས་ཐམས་ཅད་འདི་དང་འདྲ། །མི་རྟག་རྟག་པར་མ་འཛིན་པར། །སྐྱེ་མེད་
ཆོས་སྐུའི་དོན་ལ་སྦྱོངས། །ཞེས་གསུངས་ཤིང་། ཡང་རྒྱལ་པོས་ཞུས་པའི་དོན་
དུ། གཙུག་ལག་ཁང་དང་བསྟན་པའི་དར་གུད་འབྱུང་ཚུལ། ལྷ་ལྕམ་གྱི་སྐྱེས་
རབས་དང་བཅས་པ་རྒྱས་པར་གསུངས་ནས། མ་འོངས་པའི་དུས་སུ་ཟངས་
མདོག་དཔལ་རིར་རྒྱལ་པོ་དང༌། །མཚོ་རྒྱལ་ལྷ་ལྕམ་པད་མ་གསལ་དང་འོ་
སྐོལ་ཞལ་མཇལ་ལོ་གསུངས་པས། རྒྱལ་པོ་དགྱེས་པས་ཕྱག་དང་བསྐོར་བ་
མང་དུ་མཛད་དོ། །དེ་ནས་ལྷ་ལྕམ་གྱི་རོའི་སྙིང་ཁར་ཤེས་རབ་མཚལ་གྱི་ཡི་གེ་
ཚིགས་གཅིག་བྲིས་ཏེ་རྣམ་ཤེས་བཀུག་པས་དབུགས་བྱུང་སྟེ་སྨྲ་ཤེས་པ་བྱུང་ངོ༌། །
དེའི་ཚེ་གསང་བ་མཁའ་འགྲོ་སྙིང་ཏིག་གི་དབང་བསྐུར་ནས་གསང་མཚན་པདྨ་
ལས་འབྲེལ་རྩལ་དུ་བཏགས་ཤིང་། བུ་མོའི་སྤྱི་བོར་དཔེ་སྒྲོམ་བཞག་ནས། མ་
འོངས་པའི་དུས་སུ་ཆོས་འདི་དང་འཕྲད་ནས་སེམས་ཅན་ལ་ཕན་ཐོག་པར་
• 204 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ། །
ཤོག་ཅིག །ཅེས་སྨོན་ལམ་བཏབ་བོ། །དེ་ནས་སླར་རྣམ་ཤེས་དོན་པ་དང་། རོ་
དེ་ཉིད་སྲེག་པའི་ཚུལ་བསྟན་ཞིང་མོའི་སྒྲིབ་པ་སྦྱོང་བའི་དོན་དུ། སློབ་དཔོན་
གྱིས་རྫུ་འཕྲུལ་མཛད་དེ་སྐད་ཅིག་ལ་ཨུ་རྒྱན་དུ་ཚོགས་ཀྱི་འཁོར་ལོ་མཛད་
དོ། །ཡང་སློབ་དཔོན་གྱིས་གསུངས་པ། ཇི་ལྟར་བྱུང་བ་འདི་དག་ཡི་གེར་ཐོབ་
ཅིག །ལྷ་ལྕམ་མོ་རང་གི་སྐྱེ་བ་དང་འཕྲད་པའི་དུས་སུ་ཡིད་ཆེས་པའི་དགོས་པ་
ཡོད་དོ། །ཞེས་གསུང་ཡི་གེར་བཏབ་བོ། །དེ་ནས་ཇོ་མོས་ཞུས་པ། སྙིང་ཐིག་
ཟབ་མོའི་གདམས་པ་སྤེལ་ལམ་སྦ་བར་བྱ། ཞེས་ཞུས་པས། སློབ་དཔོན་ཆེན་
པོས་གསུངས་པ། འདི་ད་ལྟ་ སྤེལ་བའི་དུས་ལ་མ་བབ་པས་གཏེར་དུ་སྦེད་
དགོས། ལྷ་ལྕམ་ གྱིས་ སྨོན་ལམ་བཏབ་པས་མོའི་ཆོས་སྐལ་ཡིན་ཞིང་། མ་
འོངས་པའི་དུས་སུ་སྙིང་ཏིག་སྔ་འགྱུར་འཆལ་ཏེ་ཅུང་ཟད་ནུབ་ཏུ་ཉེ་བ་ན།
ཆོས་འདིས་ཕན་ཐོགས་པར་འགྱུར་བས་གཏེར་དུ་སྦེད་དགོས་གསུངས་ནས།
རྒྱུད་རབ་ཏུ་རྒྱས་པའི་མན་ངག་དང་བཅས་པ་རྣམས་བུམ་ཐང་སྨད་ཀྱི་བྲག་
སེང་གེ་འདྲ་བ་ལ་གཏེར་དུ་སྦས་ཤིང་། ཟབ་འདུས་ཀུ་སུ་ལུའི་སྐོར་རྣམས་
དགས་པོ་དང་ལུང་ཁྲ་མོ་བྲག་ལ་གཏེར་དུ་སྦས་ནས། གཟའ་དང་མ་མོ་དང་
གཏེར་བདག་གི་མཁའ་འགྲོ་མང་པོ་ལ་གཉེར་དུ་གཏད་ནས། མ་འོངས་པའི་
དུས་སུ་སྐལ་ལྡན་ལས་ཅན་དེ་ལ་གཏོད་ཅིག་ཅེས་བཀའ་བསྒོ་བར་མཛད་དོ། །
གཞན་ཡང་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་གཏེར་ཁ་མང་
དུ་སྦས་སོ། །དེ་ལྟར་རྒྱལ་པོ་ཁྲི་སྲོང་ལྡེའུ་བཙན་གྱིས། དཔལ་བསམ་ཡས་ཀྱི་
གཙུག་ལག་ཁང་ཆེན་པོ་བཞེངས། སློབ་དཔོན་ཆེན་པོ་པད་མ་འབྱུང་གནས་ལ་
སོགས་པ་པཎྜི་ཏ་མང་པོ་སྤྱན་དྲངས། དམ་པའི་ཆོས་མང་པོ་བསྒྱུར་ནས་སངས་
རྒྱས་ཀྱི་བསྟན་པ་དར་རྒྱས་སུ་མཛད་དོ། །དེ་ནས་དྲུག་ཅུ་རྩ་གཅིག་གླང་གི་ལོ་
ས 205 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལ་རྒྱལ་པོ་དགུང་ལ་གཤེགས་ཏེ། སློབ་དཔོན་ཉིད་ཀྱང་དངོས་ཀྱི་གདུལ་བྱ་དེ་
ལས་མེད་པར་དགོངས་ནས་ལྷ་སྲས་མུ་ནེ་བཙན་པོས་བཞུགས་པར་ཞུས་ཀྱང་
མ་གནང་སྟེ་གཤེགས་པའི་ཚེ། མང་ཡུལ་བྱེ་མའི་ལ་སོ་ལ་ཐུག་པར་བསྐྱལ་
ནས། ཕྱག་དབུ་ཐོད་བུད་བུད་དུ་འཚལ་ཞིང་བསྐོར་བ་མཛད་དེ། ངེད་བོད་ལ་
ཐུགས་རྗེས་གཟིགས་པར་ཞུ་གསུངས་ནས་སྤྱན་ཆབ་མང་པོ་བཏོན་པས། སློབ་
དཔོན་ཆེན་པོའི་ཞལ་ནས། ལྷ་སྲས་བཙན་པོ། འཇིག་རྟེན་གྱི་སྣང་བ་སྒྱུ་མ་
དང་འདྲ་བས་སྐྱེ་མེད་ཆོས་སྐུའི་རྩལ་སྦྱོང་མཛོད་ཅིག །འདུས་བྱས་ཆུའི་ལྦུ་བ་
དང་འདྲ་བས་འཇིག་མེད་ཐར་པའི་ལམ་སྣ་ཟུང་ཞིག །མི་རྟག་རྩྭ་ཁའི་ཟིལ་པ་
དང་འདྲ་བས་སེམས་ཉིད་གཉུག་མའི་གཏན་སྲིད་ཟུང་ཞིག་འདུས་པ་ཚོང་ཁང་
གི་མགྲོན་པོ་དང་འདྲ་བས་འབྲལ་མེད་བདེ་ཆེན་གྱི་གྲོགས་དང་འགྲོགས་
ཤིག །འདི་ཕྱིར་ཕན་པ་དམ་པའི་ཆོས་ལས་མེད་པས་རྗེ་འབངས་ཐམས་ཅད་
དམ་པའི་ལྷ་ཆོས་མཛོད་ཅིག །སྤྲེའུ་ལོ་སྤྲེའུ་ཟླ་བའི་ཚེས་བཅུ་ལ་ང་ཡང་བོད་ཀྱི་
ཡུལ་དུ་ལན་རེ་འོང་ཞིང་། ལས་ཅན་རྣམས་ལ་རྒྱུན་དུ་སྣང་བས་ཐུགས་ངལ་མི་
མཛད་པར་ཅི་བདེར་བཞུགས་འཚལ་ལོ། །ཞེས་གསུང་ནས། སློབ་དཔོན་པད་
མ་འབྱུང་གནས་དང་། ཇོ་མོ་མཁར་ཆེ་མཚོ་རྒྱལ་གཉིས། ནམ་མཁའི་དབྱིངས་
ན་ཕར་འོད་ཟེར་གྱི་ཕུང་པོ་དང་བཅས་ཏེ་ལྷོ་ནུབ་རྔ་ཡབ་ཀྱི་གླིང་དུ་བུན་གྱིས་
གཤེགས་སོ། །དེ་ལྟར་ རིམ་གྱིས་ བྱོན་པའི་བླ་མ་ བཞི་པོ་དེ་ཡང་། ཀུན་ཏུ་
བཟང་པོ་ཡབ་ཡུམ་དང་། རྡོ་རྗེ་སེམས་དཔའ་ཉིད་ཀྱི་རྣམ་པར་འཕྲུལ་པ་ལས།
འགྲོ་བ་རང་རྒྱུད་པ་འགས་བསྒྲུབས་པས་གྲུབ་པ་ཐོབ་པ་ནི་མ་ཡིན་ནོ། །དེའི་
ཕྱིར་གདུལ་བྱའི་སྣང་བ་དང་བསྟུན་ནས་དེ་ལྟར་བྱོན་པའོ།། །།
༈ དོན་གསུམ་པ་གང་ཟག་སྙན་ཁུང་དུ་བརྒྱུད་པ་ནི། དེ་ལྟར་ཨུ་རྒྱན་ཆེན་
- 206 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
པོས་ལུང་བསྟན་པ་བཞིན། ལྷ་ལྕམ་པད་མ་གསལ་སྐྱེ་བ་རིམ་གྱིས་བརྒྱུད་པ་
ལས། ཚེ་ལོ་ལྔ་བཅུ་ཁ་རལ་གྱི་ཚེ། གསལ་རྗེ་གོང་གི་ཤར་ཕྱོགས་འབྲི་ཐང་
ཞེས་བྱ་བའི་ས་ཆར་སྐུ་འཁྲུངས་ཏེ། ཆུང་ངུའི་དུས་ན་ཆོས་ལ་མོས་པས་རབ་ཏུ་
བྱུང་སྟེ་མཚན་ཚུལ་ཁྲིམས་རྡོ་རྗེ་ཞེས་གྲགས་སོ། །དེའི་ཚེ་གཏེར་གྱི་ཁ་བྱང་དང་
ལྡེ་མིག་ཕྱག་ཏུ་བྱུང་ཞིང་། གཏེར་བདག་གི་མཁའ་འགྲོ་རྣམས་ཀྱིས་ཡང་ཡང་
བསྐུལ་བ་ལ་བརྟེན་ནས་དགུང་ལོ་ཉི་ཤུ་རྩ་གསུམ་གྱི་སྟེང་དུ། ཟབ་མོ་མཁའ་
འགྲོ་སྙིང་ཏིག་གི་གཏེར་ཁ་དྭགས་པོ་དང་ལུང་ཁྲ་མོ་བྲག་ནས་གདན་དྲངས་
ནས་ཅུང་ཟད་སྤེལ་བར་མཛད་ཅིང་ཁྱད་པར་དུ་ལས་ཅན་གྱི་སློབ་མ་སྤྲུལ་སྐུ་
ལེགས་ལྡན་ལ་བཀའ་ལུང་ཤོག་སེར་དང་བཅས་པ་གཏད་ནས་འཛིན་ཞེན་
མེད་པའི་སྤྱོད་པས་གནས་ངེས་མེད་དུ་འབྱོན་པ་ལས། བྱར་སྨད་ཕྱིང་དཀར་
ཞེས་བྱ་བའི་ས་ཆར་སྐུ་གཤེགས་ཏེ་པུར་སྦྱངས་པ་ལས། གདུང་རུས་ལ་རྡོ་རྗེ་
ཕག་མོ་ཚོན་གང་བའི་སྐུ་དང་། རིང་བསྲེལ་མང་དུ་བྱོན་ཅིང་ཞག་བདུན་དུ་
ལུང་པ་འཇའ་འོད་ཀྱིས་གང་བས་འགྲོ་བ་རྣམས་ངོ་མཚར་གྱི་ས་ལ་བཀོད་དོ། །
དེ་ལྟ་བུའི་བླ་མ་ཟབ་གཏེར་གྱི་བདག་པོ་དེ་ཉིད་ལས། སྤྲུལ་སྐུ་ལེགས་ལྡན་
པས་བཀའ་ལུང་མན་ངག་རྫོགས་པར་ཞུས་ཏེ། དེའང་དཔལ་ལྡན་བླ་མ་དམ་
པ་སྤྲུལ་སྐུ་ལེགས་ལྡན་གྱི་འཁྲུངས་ཡུལ་ནི། དམྱལ་སྨད་ཆོས་གྲོ་སེ་བ་ལུང་
ཞེས་བྱ་བའི་གནས་སུ། སྔགས་བརྒྱུད་ཁྱད་པར་ཅན་གྱི་རིགས་སློབ་དཔོན་
དབང་ཕྱུག་རྒྱལ་དང་། གྲུ་མོ་རྡོ་རྗེ་དགོས་གཉིས་ཀྱི་སྲས་སུ་འཁྲུངས་ཏེ། སྐུ་
ཆུང་ངུའི་དུས་ནས་སྔོན་གྱི་སྐྱེ་བ་མང་པོ་དྲན་པ་དང་ཡི་གེ་འབྲི་ཀློག་བསླབ་མ་
དགོས་པར་མཁྱེན་པ་དང༌། ཐུགས་རབ་ཆེན་པོ་མངའ་འོ། །གྲུབ་ཐོབ་ཨུ་རྒྱན་
པ་དང་རྟོགས་ལྡན་མགོན་པོ་ཡེ་ཤེས་ཀྱིས་ཀྱང་སེམས་ཅན་ལ་ཕན་ཐོགས་པའི་
- 207 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྐྱེས་བུ་ཞིག་འོང་བར་འདུག་གསུངས་ནས་ལུང་བསྟན། དགུང་ལོ་བརྒྱད་ལོན་
དུས་ཡེ་ཤེས་ཀྱི་མཁའ་འགྲོ་མས་དངོས་སུ་ལུང་བསྟན་ཞིང་ཡབ་མེས་ཀྱི་ཟབ་
ཆོས་རྣམས་ཀྱི་བདག་པོར་བྱིན་གྱིས་བརླབས་སོ། །དེ་ནས་གསུང་རབ་ ཀྱི་
གནས་ལ་ཐོས་བསམ་མཛད་པའི་ཚུལ་ནི། ཡབ་ལས་རིག་པ་བཀླག་པ་སྒྲའི་
བསྟན་བཅོས། རྣམ་གཞག་ཞིབ་མོ་གངྒའི་ཆུ་རྒྱུན། སྐྱེ་བོ་གསོ་བའི་ཐིག་པ་རྩ་
འགྲེལ་དང་བཅས་པ་དང་། རྟ་མགྲིན་དང་ཐུགས་རྗེ་ཆེན་པོ་དང་། སྒྲོལ་མའི་
རྒྱུད་སྒྲུབ་ཐབས་དང་བཅས་པ་དང་། མ་མགོན་གྱི་རྒྱུད་མན་ངག་དང་བཅས་པ་
རྣམས་གསན་ནས་མཁྱེན་པར་མཛད་ཅིང་། བླ་མ་ཐམས་ཅད་མཁྱེན་པ་ཞེས་
བྱ་བ་ལས། ཞི་བྱེད་བརྒྱུད་པ་ཕྱི་མའི་དབང་དང་གདམས་པ་རྣམས་གསན་ནོ།
ཁུ་བོ་བླ་མ་རྒྱལ་སྲས་བརྩོན་དབང་པའི་དྲུང་དུ་སློབ་གཉེར་ལ་བྱོན་དུས་བླ་
མའི་གསུང་གི་རྨིས་ལྟས་ཤིན་ཏུ་བཟང་སེམས་ཅན་ལ་ཕན་ལེགས་པར་ཐོགས་
པ་ཅིག་འོང་བར་འདུག་པས། ཁྱེད་ཀྱི་མིང་རྒྱལ་སྲས་ལེགས་ལྡན་ཐོགས་ཤིག་
གསུངས་སོ། །དེའི་ ཚེ་ དཔལ་ གསང་བ་ སྙིང་པོའི་རྒྱུད་དང་། བརྟག་གཉིས་
གསན་ནས་ནན་ཆགས་མཛད་དེ། བཤད་པ་མཛད་ཅིང་། གཞན་ཡང་འཇམ་
དཔལ་ཁ་ཐུན་གྱི་རྒྱུད་དང༌། འཇམ་དཔལ་ཚེ་བདག་ཁྲོ་བོ་འདུས་པའི་སྐོར་
དང༌། བདེ་མཆོག་མན་ངག་དང་བཅས་པ་དང་། ཁྲོ་ཕུའི་ལོ་ཙཱ་ནས་བརྒྱུད་པའི་
ཆོས་སྐོར་རྣམས་དང༌། འཇིག་རྟེན་མགོན་པོ་ཆོས་རྗེ་འབྲི་གུང་པའི་ཆོས་སྐོར་
ལ་སོགས་པ་ གདམས་པ་མང་དུ་ཞུས་སོ། སློབ་དཔོན་ སངས་ རྒྱས་དབོན་
གཞོན་ལས། རོ་སྙོམས་སྐོར་དྲུག་ལ་སོགས་པ་འབྲུག་པའི་ཆོས་སྐོར་རྣམས་
གསན་ཞིང་། བླ་མ་ཆོས་རྒྱལ་རྫ་མ་པ་ལས། ཕར་ཕྱིན་ཤེས་རབ་སྒྲོན་མེ་དང་།
དཔལ་གསང་བ་འདུས་པ་དང་། དགྱེས་རྡོར་རྔོག་ལུགས་དང་། སངས་རྒྱས་
-208 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
ཐོད་པ་དང༌། ཕག་མོ་དཔྱལ་གྱི་ཆོས་དྲུག་ལ་སོགས་པ་ཞུས་སོ། །བོན་སྒོམ་
སྣང་བ་རྒྱལ་ཡན་ལས། དོ་ཧ་སྐོར་གསུམ་འགྲེལ་པ་བལ་ལུགས་པར་ལུགས་
དང་བཅས་པ་ཞུས་ཤིང༌། སློབ་དཔོན་གླན་ལས་མངའ་བདག་ཉང་རལ་གྱི་
གཏེར་ཁ་བདེ་གཤེགས་འདུས་པའི་བཀའ་ལུང་། རྟ་མགྲིན་གྱི་རྒྱུད་ལྔ་སྒྲུབ་
ཐབས་དང་བཅས་པ་དང་། ཐུགས་རྗེ་ཆེན་པོ་འགྲོ་འདུལ་གྱི་ཆོས་སྐོར་དང་།
མཁའ་འགྲོ་ཡིད་བཞིན་ནོར་བུའི་སྒྲུབ་སྐོར་ལ་སོགས་པ་ཞུས་སོ། །གུ་རུའི་
བརྒྱུད་འཛིན་ཉི་མ་འོད་ཟེར་ལས། བླ་མ་གསང་འདུས་སངས་རྒྱས་མཉམ་
སྦྱོར། ཐུགས་རྗེ་ཆེན་པོ་ཡང་སྙིང་འདུས་པ་ལ་སོགས་པ་ཞུས་ཤིང་རི་ཁྲོད་རས་
པ་ལས། གཟེར་ལྔ་དང་ལམ་མཆོག་མཐར་ཐུག་ལ་སོགས་པ་ཞང་ཚལ་བའི་
གདམས་སྐོར་རྣམས་གསན་ནོ། །ཞིག་པོའི་འཇིགས་མེད་སྦས་པ་ལས། བི་མ་
ལའི་སྙིང་ཏིག་གི་དབང་ཁྲིད་ཟབ་པ་པོད་བཞི། རྒྱུད་བཅུ་བདུན་དང་བཅས་པ་
ཞུས་ཤིང་། རྣལ་འབྱོར་པ་ཨཱ་ཧཱུཾ་རྡོ་རྗེ་ལས་སྒྲགས་ཡང་རྫོང་མའི་གཏེར་ཁའི་
ཆོསསྐོར་ རྣམས་ གསན་ནོ། །འཇམ་ དབྱངས་ ཤེས་ རབ་ རིན་ ཆེན་ ལས་ ལྔ་
བསྡུས་ཀྱི་རྩིས་དང་། གསོ་བ་སྨན་དཔྱད་ཀྱི་སྐོར་དང་ཕན་བྱེད་ཀྱི་ལས་ཚོགས་
མང་དུ་ཞུས་ཏེ་མཁྱེན་པར་མཛད་དོ། ཁྱད་པར་དུ་གཏེར་སྟོན་པདྨ་མ་ལས་
འབྲེལ་རྩལ་ལས་ཟབ་མོ་མཁའ་འགྲོ་སྙིང་ཏིག་གི་དབང་ཁྲིད་གདམས་པ་དང་
བཅས་པ་རྫོགས་པར་ཞུ་དུས། བླ་མའི་གསུང་གིས་ཆོས་འདིའི་བདག་པོ་ཁྱོད་
ཡིན་པར་ལུང་བསྟན་ན་འདུག་པས་རང་གཞན་གྱི་དོན་རྒྱ་ཆེན་པོ་མཛོད་ཅིག །
གསུངས་ནས་ཤོག་སེར་རྣམས་ཀྱང་ཕྱག་ཏུ་གཏད་དོ། །དེ་ནས་ཟབ་གཏེར་
འདི་ཉིད་ལོ་བཅུ་གཉིས་ཀྱི་བར་དུ་གང་ལ་ཡང་མ་སྤེལ་བར་སྒྲུབ་པ་རྩེ་གཅིག་
ཏུ་མཛད་པའི་ཚེ་མནལ་ལམ་དུ། ཟངས་མདོག་དཔལ་རིར་ཨུ་རྒྱན་པད་མ་དང་
- 209 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཞལ་འཇལ་བ་དང༌། གནུབས་ནམ་མཁའི་སྙིང་པོས་སིང་ལྡིང་གི་རྔ་གཏད་
ནས་ལས་ཅན་གྱི་སློབ་མར་ལུང་བསྟན་པ་ལ་སོགས་མཚན་ལྟས་བཟང་པོ་མང་
དུ་བྱུང་ཞིང་། ཉམས་རྟོགས་ཀྱི་ནུས་པ་ཕུན་སུམ་ཚོགས་པ་མངའ་བས་སྨིན་
གྲོལ་གྱི་ནུས་པ་དང་ལྡན་པར་བཞུགས་པ་ལས། ཆོས་རྗེ་ཀརྨ་པ་རང་བྱུང་རྡོ་
རྗེས་ཀོང་པོར་ གདན་དྲངས་ཏེ་ ཟབ་གཏེར་མཁའ་འགྲོ་སྙིང་ཏིག་ གི་ ཁྲིད་
གདམས་པ་དང་བཅས་པ་རྫོགས་པར་གསན་ཏེ། དགྱེས་ཚོར་ཆེན་པོ་མཛད་
ཅིང་ཆོས་བཀའ་བཀྲོལ་ནས་རྒྱ་ཆེར་སྤེལ་བར་མཛད་དོ། །དེའི་ཚེ་ཆོས་རྗེ་པ་
ལས་ཀྱང་། དུས་འཁོར་ གྱི་རྒྱུད་འགྲེལ་པ་དྲི་མེད་འོད་དང་། མདོ་སྡེ་སྐྱེས་
རབས་ཀྱི་ལུང་དང་། སྦྱོར་དྲུག་ཆོས་དྲུག །ཡང་དགོན་པའི་རི་ཆོས་སྐོར་གསུམ་
ལ་སོགས་པ་གདམས་པ་མང་དུ་གསན་ནོ། །དེ་ལྟར་ངོ་མཚར་མཆོག་གིས་
བརྒྱན་པའི་བླ་མ་དམ་པ་དེ་ཉིད་ནི། ཨོ་རྒྱན་ཆེན་པོས་ཟབ་གཏེར་འདི་ཉིད་
ཚུལ་དང་མཐུན་པར་སྤེལ་བའི་ལས་ཅན་གྱི་སློབ་མར་ལུང་བསྟན་ཞིང་། ཞི་
རྒྱས་དབང་དྲག་གི་ནུས་པ་ཆེན་པོ་མངའ་བ་དང་། གཏེར་ཡིག་ནས་ལུང་བསྟན་
པ་ལྟར་སྐུ་ཚེ་མཐར་ཕྱིན་ཞིང་གདུལ་བྱ་ཕྲིན་ལས་རྣམས་སྨིན་གྲོལ་ལ་བཀོད་
དེ། །དགུང་ལོ་བདུན་ཅུ་རྩ་བརྒྱད་ཀྱི་བར་དུ་བཞུགས་ནས། སྦྲུལ་ལོ་རྒྱལ་གྱི་
ཟླ་བའི་ཚེས་བཅུ་ལ་འགྲོ་བ་རྣམས་ངོ་མཚར་གྱི་ས་ལ་བཀོད་ནས། གཤེགས་
པའི་ཚུལ་བསྟན་པའི་ཚེ་ལྷ་སྐུ་རིང་བསྲེལ་ལ་སོགས་མང་དུ་བྱོན་ཞིང་། ལུང་པ་
འཇའ་ཡིས་ཁེངས་པ་ལ་སོགས་ངོ་མཚར་བའི་ལྟས་དཔག་ཏུ་མེད་པ་དང་
བཅས་ཏེ་འདའ་ཚུལ་བསྟན་ནོ། །བླ་མ་དམ་པ་དེ་ཉིད་ལས། བདག་གིས་ཟབ་
གཏེར་གྱི་གདམས་པ་ལེགས་པར་ཞུས་ཏེ། དེའང་བདག་ཅག་གི་ ཕ་ ཡུལ་
ཁམས་ཀྱི་ས་ཆ་ལ་གོང་ཞེས་བྱ་བ་ཡིན་ཅིང་། ལྡོང་ཀླུ་འཕེལ་ཞེས་བྱ་བ་དང་།
- 210 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
མར་ཚ་བཟའ་ཨ་འདོ་གཉིས་ཀྱི་བུར་སྐྱེས་ཏེ། བྱིས་པ་ལོ་བདུན་བརྒྱད་ཀྱི་དུས་
ནས། ཆོས་ཀྱི་བག་ཆགས་དུམ་པ་ཡོད་པ་འདྲ་བས། ཆོས་བྱེད་པར་མོས་པ་
དང༌། བླ་མ་དགེ་འདུན་གྱི་རིགས་དང་། ལྷ་རྟེན་གསུང་རབ་ལ་སོགས་མཐོང་
དུས་དགའ་ཚོར་ཆེན་པོ་སྐྱེ་བ་ཞིག་ཡོད་ལ། སྤྲང་པོ་ལ་སོགས་མ་ནུས་པ་
མཐོང་དུས། རང་གི་གོས་རྙིང་དང་། བཟའ་བཏུང་ཅུང་ཟད་སྟེར་པར་ནུས་པ་
དང༌། བྱམས་པ་ཞིག་ཡོད་ཅིང་ལོ་བཅོ་ལྔ་ལོན་དུས་འབྲི་གུང་དུ་སྤྱན་སྔ་བཛྲ་རྭ་
ཙ་བཞུགས་དུས་དགེ་ཚུལ་བྱས་ནས་ཡིག་བརྒྱའི་ཁྲིད་ལྔ་ལྡན་གྱི་ངོ་སྤྲོད་ཐོབ་
ཅིང་། དེ་ནས་ནང་སོར་ལོ་ཤས་བསྡད་དུས་ཀྱང་། སྡིག་པ་ཆེར་མ་འབགས་
ཤིང་། སྤང་ལོང་ལ་བྱམས་པས་བཟའ་བཏུང་སྟེར་བ་དང་མ་ཎི་བསྐུལ། རང་
ཡང་མ་ཎི་མང་པོ་འདྲེན་པ་ལས། ལོ་ཉི་ཤུ་རྩ་གཅིག་ལོན་པའི་སྐབས་སུ།
མཚན་གཅིག་གི་རྨི་ལམ་ན། བུད་མེད་རྒྱན་མང་པོས་བརྒྱན་པ་འཁོར་མང་
རབས་ཀྱིས་བསྐོར་བ་ཅིག་ཕྱོགས་གཞན་ཞིག་ཏུ་འགྲོ་བའི་ལམ་ཞོར་ལ་བདག་
ལ་འདི་སྐད་ཟེར་ཏེ་ཁྱོད་ཆོས་མ་བྱས་ན་ལོ་ཉི་ཤུ་རྩ་ལྔའི་སྟེང་དུ་འཆི་བས་ཆོས་
རང་ གྱིས་ཤིག་ཐོས་སོ། །དེ་ནས་བཟུང་སྟེ། མྱུར་དུ་ འཆི་ དོགས་པའི་སྡུག་
བསྔལ་དང་། འཇིག་རྟེན་གྱི་བྱ་བ་ལ་དགོས་པ་ཅི་ཡང་མི་འདུག །འདི་ལྟར་མི་
ཐམས་ཅད་ཚེ་ཡུད་ཙམ་འདི་ལ་ཆགས་སྡང་རྨོངས་གསུམ་སྡིག་པ་མི་བྱེད་ཐང་
པ་ལ། ད་ནི་གང་གིས་ཀྱང་དགོས་པ་མི་གདའ་ཆོས་རང་བསམ་པའི་སྐྱོ་ཤས་
དང་མི་རྟག་པ་གཞན་བསྐུལ་མ་དགོས་པ་དུང་དུང་འབྱུང་བ་ལ། ཡང་ལོ་ཤས་
དགེ་སྦྱོར་ལ་མ་ཚུད། དེ་ནས་ལོ་ཉི་ཤུ་རྩ་ལྔའི་སྟེང་དུ་བསྙེན་རྫོགས་བྱས་ཏེ།
དཔལ་ཀུན་ཏུ་བཟང་པོའི་རྣམ་པར་འཕྲུལ་པ་དྲིན་ཆེན་རིན་པོ་ཆེ་རྒྱལ་སྲས་དྲི་
མེད་འོད་ཟེར་གྱི་དྲུང་དུ་མཇལ་བས་ཐུགས་རྗེས་བཟུང་སྟེ། གསང་བ་སྙིང་
- 211 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཏིག་དབང་ཁྲིད། ཟབ་པ་པོད་བཞི་རྒྱབ་ཡིག་དང་བཅས་པ། མན་ངག་སྐོར་
མང་རབས་དང་། རྒྱུད་བཅུ་བདུན། དེའི་དོན་འགྲེལ་ཐེག་མཆོག་མཛོད། ཟབ་
མོ་ཡང་ཏིག །ངལ་གསོ་སྐོར་གསུམ་གྱི་རྩ་འགྲེལ། ཡིད་བཞིན་རིན་པོ་ཆེའི་
མཛོད་ལ་སོགས་པ་དང་། མཁའ་འགྲོ་སྙིང་ཏིག་གི་ཁྲིད། ཡང་ཏིག་དང་བཅས་
པ་དང༌། གསང་སྐོར་གྱི་དབང་ཁྲིད་རྒྱུད་མན་ངག་དང་བཅས་པ་དང་། ཀུན་
བྱེད་རྒྱལ་པོ་བང་མཛོད་འཕྲུལ་གྱི་ལྡེ་མིག །བེ་རོ་ཙ་ནའི་འདྲ་འབག་ལ་
སོགས་པ་དང་། གུ་རུ་ཞི་དྲག་གི་སྒྲུབ་སྐོར་དབང་བྱིན་རླབས་དང་བཅས་པ་
དང་། མཁའ་འགྲོ་ཡིད་བཞིན་ནོར་བུའི་སྒྲུབ་སྐོར་དང་བཅས་པ་ཞུས་ཤིང་ཤིན་
ཏུ་ཐུགས་མཉེས་པར་མཛད་དོ། །གཙུག་གི་རྒྱན་གཅིག་མཛད་པས་བཀའ་དྲིན་
ཆེ་བར་བདོག་གོ །གཞན་ཡང་བླ་མ་བློ་བཟང་བ་ལས། སེམས་བསྐྱེད་དབུ་མ་
ལུགས་དང་ཕྱག་རྒྱ་ཆེན་པོ་ཐོག་བབ་དང་། ཡི་གེ་བཞི་པའི་ངོ་སྤྲོད་དང་སྒྲོལ་མ་
དཀར་སྔོན་གྱི་རྗེས་གནང་སྒྲུབ་ཐབས་ལ་སོགས་པ་ཞུས་སོ། །བླ་མ་རྒྱལ་རོང་
བ་ལས་ལྷན་ཅིག་སྐྱེས་སྦྱོར་གྱི་གདམས་པ་ལ་སོགས་ཞུས་ཤིང་། བླ་མ་ཙཱ་རི་
བ་ལས་ཐུགས་རྗེ་ཆེན་པོའི་དམར་ཁྲིད་དང་མལ་གཅོད་ལ་སོགས་ཞུས་སོ། །
བླ་མ་ཡོན་ཏན་རྒྱ་མཚོ་ལས་སྦྱོར་དྲུག་གི་ཁྲིད་དང་རོ་སྙོམས་སྒང་དྲིལ་ལ་
སོགས་གདམས་ཕྲན་མང་དུ་ཞུས་སོ། །ཆོས་རྗེ་ཀུན་མཁྱེན་པ་ལས། སྦྱོར་དྲུག་
གི་ངོ་སྤྲོད། ཁོང་རང་ གིས་མཛད་པའི་མན་ངག་ངོ་སྤྲོད་དང་འཕོ་བ་ཁྱད་
འཕགས་ལ་སོགས་པ་དང་། འཇམ་དཔལ་ཕན་ཡོན་དང་བཅས་པའི་ལུང་ཞུས་
སོ། །ཆོས་རྗེ་པཎ་ཆེན་པ་ལས། དུས་འཁོར་གྱི་རྒྱུད་འགྲེལ་པ་དྲི་མེད་འོད་
དང་། མདོ་སྡེ་སྐྱེས་རབས་བརྒྱ་རྩ་དང་། དོ་ཧ་སྐོར་གསུམ་པར་བུའི་འགྲེལ་པ་
དང་བཅས་པ་ལ་སོགས་གདམས་པ་མང་དུ་ཞུས་སོ། །བླ་མ་ལྷ་ཁང་པ་ལས་
-212 -



མཁའ་འགྲོ་སྙིང་ཐིག་གི་ལོ་རྒྱུས་རིན་པོ་ཆེའི་ཕྲེང་བ།
དབང་རྡོར་ཕྲེང་དང་སྒྲུབ་ཐབས་ཀྱི་སྐོར་འགའ་རེ་ཞུས་ཤིང༌། ཆོས་རྒྱལ་རིན་
ཆེན་གླིང་པ་ལས། མཁའ་འགྲོ་སྙིང་ཏིག་གི་དབང་ཁྲིད་དང་། རྫོགས་ཆེན་ཚིག་
ཆོད་ཀུན་གྲོལ། ཕྱག་རྒྱན་ཆེན་པོ་མ་རིག་མུན་སེལ། བླ་མ་ཡིད་བཞིན་ནོར་
བུའི་སྐོར། གུ་རུ་ཞི་དྲག །ཚེ་དཔག་མེད་ལ་སོགས་གདམས་པ་མང་དུ་ཞུས།
ཁྱད་པར་དུ་ཙཱ་རིར་ལོ་གཅིག་གཉིས་སྒྲུབ་པ་བྱེད་པའི་ཞར་ལ། བླ་མ་དམ་པ་
སྤྲུལ་སྐུ་ལེགས་ལྡན་པ་བྱར་གྱི་ལུང་ཆུང་ཙཱ་རི་ནས་ཉིན་གཅིག་སླེབས་པའི་རྩ་
ནས་གྲོ་ས་དགོན་པ་ཞེས་བྱ་བར་བཞུགས་པ་ལ་མཇལ་ཏེ། གསང་བ་བླ་ན་
མེད་པ་མཁའ་འགྲོ་སྙིང་ཏིག་གི་དབང་ཁྲིད་གདམས་པ་དང་བཅས་པ་ལན་
གསུམ་གྱི་བར་ལ་ཞུས་ཏེ་ཞུན་ཐར་བཅད་ཅིང་། གཞན་ཡང་ཁྲོ་ཕུ་ལོ་ཙཱའི་ཆོས་
སྐོར་དང༌། པཎ་ཆེན་ཤཱཀྱ་ཤྲཱིའི་གདམས་པ་དང་ཆོས་རྗེ་འབྲི་གུང་པའི་ཟབ་
ཆོས་ལ་སོགས་པ་གདམས་པ་མང་དུ་གནང་ཞིང་། ཐུགས་དགྱེས་པ་ཆེན་པོ་
དང་བཅས་པས་གཞན་དོན་གྱིས་ཤིག་པའི་རྗེས་གནང་དང་བཅས་པ་མཛད་
དོ། །དེ་ལྟར་བླ་མ་དམ་པ་མཚན་ཉིད་དང་ལྡན་པ་རྣམས་ལས་ཟབ་མོའི་
གདམས་པ་མང་དུ་ཐོས་པ་དང་། ཁྱད་པར་དུ་སྙིང་ཏིག་ཟབ་མོའི་གདམས་པ་
ཉིད་ལ། ཡིད་ཆེས་དང་ལྡན་པས་སྒྲུབ་པ་ཅི་ནུས་སུ་བྱེད་པས་བླ་མ་ལ་གསོལ་
བ་འདེབས་ཤིང་བསམ་པ་བཟང་པོས་སྣོད་ལྡན་རེ་རེ་གཉིས་གཉིས་ལ་ཟབ་
མོའི་གདམས་པ་ཅུང་ཟད་སྤེལ་བར་བྱེད་པ་ལགས་སོ། །བདག་མ་གཏོགས་
པའི་བླ་མ་གོང་མ་རྣམས་ནི་འཕགས་པའི་བླ་མ་ངོ་མཚར་ཅན་ཤ་སྟག་བྱོན་
ཞིང་། དེང་སང་གི་བར་དུ་དམ་ཚིག་ཤིན་ཏུ་གཙང་བས། དབང་གི་ཆུ་བོ་ཡི་
ཟམ་མ་ཆད། བྱིན་རླབས་ཀྱི་ན་བུན་དྲོད་མ་ཡལ། བཤད་པའི་སྒྲོན་མེའི་འོད་
མ་ནུབ་ པའི་ཚུལ་དུ་ ཡོད་ པས། ཕྱི་རབས་ རྗེས་འཇུག་འདི་ནས་བརྒྱུད་ པ་
- 213-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྣམས་ཀྱང་ཆོས་དང་མཐུན་ཞིང་དམ་ཚིག་གཙང་བས་ཚེ་འདིའི་རྣམ་གཡེང་
བསྐྱུངས་ཏེ་རང་གཞན་གྱི་དོན་ཕུན་སུམ་ཚོགས་པར་མཛོད་ཅིག །དེ་ལྟར་ངོ་
མཚར་མཆོག་ ཚོགས་ བླ་ མ་ ཡི། ལོ་རྒྱུས་གསལ་ བར་ བཀོད་པའི་ དགེ་བ་
དེས། །ནམ་མཁའི་མཐའ་ཀླས་གྱུར་པའི་འགྲོ་བ་ཀུན། །ཀུན་བཟང་ཆོས་རྗེ་བླ་
མའི་ས་ཐོབ་ཤོག །མཁའ་འགྲོ་སྙིང་ཏིག་གི་བླ་མ་བརྒྱུད་པའི་ལོ་རྒྱུས། རིན་པོ་
ཆེའི་ཕྲེང་བ་ཞེས་བྱ་བ་བྱ་བྲལ་བ་བཟོད་པས། དད་ལྡན་སློབ་མས་བསྐུལ་བའི་
ངོར། ཉུང་བསྡུས་ཡི་གེར་བཀོད་པ་རྫོགས་སོ། །མངྒ་ལཾ། བྷ་ཝནྟུ།། །།
- 214 -



གཉཐོབྲgf8jinni847དྷqཙ《
ཝཱ
ཀྐཙམཛྷ ཝཱརཱཡཱ།
༄༅། །གཝཱིརམརྒཔྲམཧཱནིབྦབྱུཏིནཱམམྨཊཱཀིནིཧྲིདཡ བིནྡནཡཏུཀྟརབིཧརཏིསྨ།
རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་
གསལ་བྱེད་ཅེས་བྱ་བ་བཞུགས་སོ། །
ཨོཾ་སྭ་སྟི། རྫོགས་པ་ཆེན་པོ་མཁའ་འགྲོ་སྙིང་ཐིག་གི་ཁྲིད་ཡིག་ཟབ་ལམ་
གསལ་བྱེད་ཅེས་བྱ་བ། དཔལ་ལྡན་བླ་མ་རྡོ་རྗེ་སེམས་དཔའི་ངོ་བོ་ཉིད་ལ་
གུས་ པས་ ཕྱག་ འཚལ་ ལོ། །དཀྱིལ་ འཁོར་ རྒྱ་ མཚོའི་ ཁྱབ་ བདག་ ཀུན་ཏུ་
བཟང་། །ཐུན་མོང་འགྲོ་ངོར་མི་ཡི་ཚུལ་བཟུང་ནས། །རྣམ་མང་གདུལ་དཀའ་
འདུལ་བའི་ཕྲིན་ལས་ཅན། བཀའ་དྲིན་མཉམ་མེད་རྩ་བའི་བླ་མར་འདུད། །
ཟབ་མོའི་ལམ་གྱི་སྨིན་གྲོལ་བདུད་རྩིའི་རྒྱུན། །རིམ་པར་བརྒྱུད་ནས་སྐལ་
བཟང་གདུལ་བྱ་ལ། །སྩོལ་མཛད་དྲུག་ལྡན་བརྒྱུད་པའི་ཁྱད་པར་སོགས། །
སངས་རྒྱས་ཉག་གཅིག་ཕྲེང་བར་བྱོན་རྣམས་རྒྱལ། །སེམས་ཉིད་ཀ་ནས་དག་
པའི་ གཞི་ དབྱིངས་སུ། །རང་བཞིན་ཡོན་ཏན་ལྷུན་ གྱིས་གྲུབ་ པའི་རྩལ། །
དབྱེར་མེད་ཟུང་འཇུག་སྤྲོས་བྲལ་འདུས་མ་བྱས། །རང་རིག་གདོད་མའི་མགོན་
པོ་རྒྱལ་གྱུར་ཅིག །ཐེག་དགུའི་རྩེ་རྒྱལ་བཀའ་གསང་རྫོགས་པ་ཆེ། །མཁའ་
འགྲོའི་སྙིང་ཐིག་ཡང་ཟབ་སྙིང་པོའི་ལམ། །གྲུབ་མཆོག་བྱེ་བའི་གཤེགས་ཤུལ་
དོ་ཟླ་མེད། །སྐལ་བཟང་མགྲོན་པོ་རྣམས་ལ་འདིར་གསལ་བྱ། །
- 215 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འདིར་དུས་གསུམ་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་
གྱི་མཐར་ཐུག །ཐེག་པ་ཐམས་ཅད་ཀྱི་ཡང་སྙིང་བླ་ན་མེད་པ་ཨ་ཏི་རྫོགས་
ཆེན་པོ་མན་ངག་གི་སྡེའི་ཡང་རྩེ། ཚེ་གཅིག་ལུས་གཅིག་ལ་སྐུ་བཞིའི་འབྲས་བུ་
ཐོབ་པར་ནུས་པའི་མྱུར་ལམ་ཁྱད་པར་ཅན་དཔལ་མཁའ་འགྲོ་སྙིང་ཐིག་ཅེས་
ཡོངས་སུ་གྲགས་པའི་གདམས་ངག་སྟོན་པ་ལ་གཉིས་ཏེ། འཆད་ཡུལ་སློབ་མ་
བརྟག་ཅིང་མཐུན་རྐྱེན་གྱི་གཞི་བཟུང་བ་དང་། འཆད་བྱ་གདམས་ངག་གིས་
ཁྲིད་ཚུལ་སྟོན་པ་གཉིས། དང་པོ་ནི། རྒྱུད་དང་མན་ངག་གི་གཞུང་ཐམས་ཅད་
ནས་ གསུངས་ ཀྱང་ མདོར་ བསྡུ་ ན། རང་ ཤར་ ལས། དད་ པའི་ སྟོབས་ དང་
བརྩོན་འགྲུས་ཆེ། །ཤེས་ རབ་ ཆེ་ ཞིང་ འཛིན་ཆགས་མེད། །ཕུ་དུད་ཆེ་ ཞིང་
གསང་སྔགས་སྤྱོད། །རྟོག་མེད་སེམས་ལ་གཡེང་བ་མེད། །དམ་ཚིག་ལྡན་ཞིང་
སྒྲུབ་ལ་བརྩོན། །ཞེས་གསུངས་པས། བླ་མ་དང་གདམས་ངག་ལ་ཡིད་རབ་ཏུ་
སྤྲོ་ཞིང་དོན་དུ་གཉེར་བ་དང་བའི་དད་པ། བསྒྲུབ་བྱའི་འབྲས་བུ་ལ་ཆེས་དུངས་
པ་འདོད་པའི་དད་པ། དེའི་རྒྱུ་དང་འབྲས་བུ་ལ་ཐེ་ཚོམ་མེད་པ་ཡིད་ཆེས་ཀྱི་
དད་པ། ཉི་ཚེའི་རྐྱེན་གྱིས་མི་འཕྲོག་པས་མཐར་ཐུག་པའི་དད་པ་སྟེ་ བྱིན་
རླབས་མྱུར་དུ་འཇུག་པའི་རྒྱུ་ཚང་བ་བླ་ན་མེད་པའི་བྱང་ཆུབ་སྒྲུབ་པ་ལ་ཞུམ་པ་
མེད་པའི་བློ་སྟོབས་ཆེ་ཞིང་། ཕྱི་བཤོལ་དང་ཐང་ལྷོད་མེད་པའི་བརྩོན་འགྲུས་
ཀྱི་དམ་བཅའ་བརྟན་པས་ཉམས་རྟོགས་སྐྱེ་སླ་བ། གནས་ལུགས་ཟབ་མོའི་
དོན་ལ་དཔྱོད་པའི་ཤེས་རབ་གསལ་བས་གོལ་ས་ཆོད་པ། ཟས་གོས་སོགས་
སྲིད་པའི་བདེ་བ་ལ་འཛིན་ཆགས་ཀྱི་ཞེན་པ་ལོག་པས་ཚེ་འདིའི་འཁྲི་བ་ཆོད་
པ། བླ་མ་དང་ལྷ་ལ་བློ་རྩེ་གཅིག་པའི་ཕུ་དུད་ཆེ་བས་བྱིན་རླབས་ངང་གིས་
- 216 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
འཇུག་པ། གསང་སྔགས་ཀྱི་ལམ་ལ་ཐེ་ཚོམ་གྱི་སྒྲོ་འདོགས་ཆོད་པས་ཟབ་མོའི་
སྤྱོད་པ་ལ་འཇུག་པ། ཆགས་སྡང་སོགས་ཐ་མལ་གྱི་རྣམ་པར་རྟོག་པ་ལ་མི་
འཇུག་པས་སེམས་གཡེང་བ་མེད་པར་བརྟན་པ། རྩ་བ་དང་ཡན་ལག་གི་དམ་
ཚིག་གཉེར་དུ་བླངས་པ་ལས་མི་འདའ་བའི་ སྡོམ་པ་དང་ལྡན་པ། གནས་
ལུགས་ཀྱི་དོན་སྒོམ་ཞིང་སྒྲུབ་པ་ལ་སྐྱོ་དུབ་མེད་པའི་བརྩོན་པ་དང་ལྡན་པ་སྟེ།
ཡོན་ཏན་དེ་དག་དང་ལྡན་པ་ནི་ཟབ་མོའི་ལམ་འདིའི་སྣོད་དུ་གསུངས་པའི་
ཕྱིར། དེ་ལྟ་བུའི་མཚན་ ཉིད་དང་ ལྡན་ པ་ ཉིད། འཆད་ ཡུལ་དུ་བཟུང་ངོ༌། །
མཚན་ཉིད་དེ་ལྡན་གྱི་སློབ་མ་དེས་གང་དུ་སྒྲུབ་པའི་གནས་ནི། ཀློང་གསལ་
ལས། གངས་ཁྲོད་ལུང་སྟོང་རི་རྩེ་དུར་ཁྲོད་དམ། །ཤིན་ཏུ་དབེན་པ་དྭངས་
ཤིང་མཐོ་བའི་སར། །སྐལ་ལྡན་སྐྱེས་བུ་ཉམས་ལེན་བྱ་བའི་གནས། །ཞེས་
གསུངས་པས་གནས་རང་བཞིན་གྱིས་ཤིས་ཤིང་སྐྱེ་བོའི་རྒྱུ་འགྲུལ་དང་ཅ་ཅོ་
ཉུང་བ། དགྲ་རྐུན་གྱི་འཇིགས་པ་སོགས་མེད་ཅིང་ས་ཆུ་འཕྲོད་པས་བསམ་
གཏན་ངང་གིས་འཕེལ་བ་བསྟེན་པར་བྱའོ། །གང་གི་ཚེ་བྱ་བའི་དུས་ནི། དེ་
ཉིད་ལས། དབྱར་མ་སྟོན་དང་དགུན་ཆུང་དཔྱིད་ཀྱི་དུས། །ཟེར་གཉིས་དུས་ནི་
མཆོག་ཏུ་བཤད་པ་ཡིན། །ཞེས་གསུངས་པས་དུས་དེར་བསིལ་དྲོད་སྙོམས་
པས་བྱིང་རྨུགས་ཀྱི་རྐྱེན་ཉུང་ཞིང་མངོན་སུམ་གྱི་ཡེ་ཤེས་འཆར་སླ་བ་དང་ངོ་
སྤྱོད་བདེ་བའི་དབང་དུ་བྱས་པའོ། །བརྟེན་པའི་གྲོགས་ནི། དེ་ཉིད་ལས། དམ་
ཚིག་གཙང་ལྡན་དག་པའི་སྣང་བ་ཆེ། དུག་ལྔའི་ཤུགས་ཆུང་བློ་བརྟན་ཁོག་
ཡངས་པ། ངང་རྒྱུད་རིང་ཞིང་བརྩེ་བའི་གྲོགས་དང་འགྲོགས། །ཞེས་གསུངས་
པས་ཟབ་ལམ་གྱི་སྒོམ་ཉམས་ཅན་ནམ། མིན་ནའང་ཞི་དུལ་ལྡན་ཞིང་དམ་
- 217 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཚིག་ གཙང་བ། དག་ སྣང་ འབྱོངས་ཤིང་ཉོན་མོངས་པ་ཤས་ཆུང་བ། བརྩེ་
སེམས་དང་ལྡན་པས་མཐུན་པའི་རྐྱེན་སྦྱོར་བ་ལ་སྐྱོ་ངལ་མེད་པ་བརྟེན་ནོ། །ཡོ་
བྱད་ཀྱི་ཁྱད་པར་ནི། དེ་ཉིད་ལས། མེ་ཏོག་དབང་ཡོན་ཚོགས་འཁོར་གཏོར་
ཚོགས་རྒྱུ། །ཉམས་ལེན་དུས་སུ་ཁམས་ཀྱི་རྟེན་སོ་བཙལ། །མཐུན་པའི་ཡོ་
བྱད་ཀུན་དང་ལྡན་པར་བྱ། ། ཞེས་གསུངས་པས། བླ་མ་ལ་འབུལ་རྒྱུའི་དབང་
ཡོན། མཁའ་འགྲོ་མཆོད་པའི་གཏོར་ཚོགས་ཀྱི་རྒྱུ་ཁམས་དང་མཐུན་པའི་
བཟའ་བཏུང་གི་རྫས་སོགས་ཁ་ན་མ་ཐོ་བ་མེད་ཅིང་དེ་དག་ནི་ཆེད་དུ་བྲེལ་མི་
དགོས་པ་ཚོགས་པར་བྱའོ། །
༈ གཉིས་པ་འཆད་པར་བྱ་བ་གདམས་ངག་གིས་ཁྲིད་ཚུལ་བསྟན་པ་ལ་
བཞི་སྟེ། ལོ་རྒྱུས་ཀྱི་སྒོ་ནས་ངེས་ཤེས་བསྐྱེད་པ། དབང་གི་སྒོ་ནས་སྨིན་པར་
བྱ་བ། གདམས་ངག་གི་སྒོ་ནས་ཉམས་ལེན་བསྟན་པ། རྩིས་ཆེ་བ་བཀའ་རྒྱས་
བཏབ་པའོ། །དང་ པོ་ནི། ཉི་ཟླ་ཁ་སྦྱོར་ལས། ལོ་རྒྱུས་ དོན་གྱིས་མ་བཤད་
ན། །གསང་ཆེན་ངེས་པའི་བཀའ་འདི་ལ། ཡིད་མི་ཆེས་པའི་སྐྱོན་དུ་འགྱུར། །
ཞེས་དང་། ཀློང་གསལ་ལས། སྐལ་ལྡན་ངེས་ཤེས་བསྐྱེད་པའི་ཕྱིར། །བརྒྱུད་
པའི་ ལོ་ རྒྱུས་ བཤད་ པར་ བྱ། །ཞེས་ གསུངས་ ཤིང་། ཇི་ ལྟར་ འཆད་ ན།།
བཏགས་གྲོལ་སྙིང་པོ་ལས། སྟོན་པ་ཀུན་བཟང་ཡབ་ཡུམ་གྱིས། །ཉིད་ལས་མི་
གཞན་སེམས་དཔའི་སྣོད། །བྱིན་གྱིས་བརླབས་ཀྱིས་བདག་ཉིད་ལ།།བཏགས་
པས་ གཅིག་ ཤེས་ ཀུན་ གྲོལ་ ལོ། །བཅིངས་ དང༌ གྲོལ་ བའི་ མཐའ་ ལས་
འདས།།རྡོ་རྗེ་སེམས་དཔའི་བྱིན་རླབས་ཀྱིས། །རང་བྱུང་དགའ་རབ་ཐུགས་ལ་
ཤར། ། སིདྷ་ ཉིད་ ལས་ རྒྱུད་ གཏད་པ། །འབྲས་ བུ་ ཡོངས་རྫོགས་བཏགས་
- 218 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
གྲོལ་རྒྱུད། །ཨོ་རྒྱན་པདྨ་ཉིད་ལ་གཏད། །ལྔ་ལྡན་བུ་ལ་འདི་སྟོན་ཅིག།ཅེས་
གསུངས་པས། དེ་ཡང་གདོད་མའི་དབྱིངས་སུ་ཆོས་ཐམས་ཅད་ཀྱི་ཆོས་ཉིད་ཀ་
དག་སྤྲོས་པ་དང་བྲལ་བའི་ངང་ནས་བཅོམ་ལྡན་འདས་དཔལ་ཀུན་ཏུ་བཟང་པོ་
ལྷུན་གྲུབ་ཡེ་ཤེས་ཀྱི་སྐུར་བཞེངས་ཏེ། རྡོ་རྗེ་སེམས་དཔའ་ལ་སོགས་པ་རང་
རྩལ་ཞི་ཁྲོའི་དཀྱིལ་འཁོར་གྲངས་མེད་པ་ལ་རྫོགས་པ་ཆེན་པོ་སྒྲ་ཚིག་བྱ་རྩོལ་
ལས་འདས་པ་དུས་གསུམ་མཉམ་ཉིད་ཆེན་པོར་གསུངས་སོ།།དེ་ནས་རྡོ་རྗེ་
སེམས་དཔས་འོག་མིན་གྱི་ཞིང་མཐའ་དབུས་མེད་པར་རིག་པ་འཛིན་པ་དང་
མཁའ་འགྲོ་རང་གི་རྣམ་པར་འཕྲུལ་པ་ལས་རང་སྣང་བ་བསམ་གྱིས་མི་ཁྱབ་
པ་ལ་སྐུ་དང་ཡེ་ཤེས་འདུ་འབྲལ་མེད་པའི་དོན་འགག་མེད་རང་ཤར་སྒྲ་བརྙན་
ལྟ་བུར་གསུངས་པ་ནི་རྒྱལ་བ་ཉིད་ཀྱིས་ཉིད་ལ་བརྒྱུད་པའི་དབང་དུ་བྱས་པས་
དགོངས་བརྒྱུད་དེ། དེ་ལྟར་རྡོ་རྗེ་སེམས་དཔའ་ཉིད་ཀྱིས་དུར་ཁྲོད་ཆེན་པོ་མེ་
རི་འབར་བར་སྤྲུལ་པའི་སྐུ་དགའ་རབ་རྡོ་རྗེ་ལ་ཆོས་ཉིད་བྱ་རྩོལ་ལས་འདས་
པ་ཚིག་སྡེབ་སྦྱོར་ལེགས་པས་བཤད་ཅིང་བཀའི་བསྡུ་བ་པོ་ཡང་དེའོ། །དེ་ནས་
རྩུབ་འགྱུར་ཚལ་གྱི་དུར་ཁྲོད་དུ་རིག་འཛིན་ཤྲཱི་སིཾ་ཧ་ལ་མངོན་སུམ་རང་ཐོག་ཏུ་
ཕབ་ནས་བཤད། དེས་དུར་ཁྲོད་ཆེན་པོ་སོ་ས་གླིང་དུ་སློབ་དཔོན་པདྨ་འབྱུང་
གནས་ལ་གནས་ལུགས་ཡིད་དཔྱོད་དང་བྲལ་བ་བརྡ་དང་བརྡའི་སྒོ་ནས་བསྟན་
པ་ནི་བརྡའ་བརྒྱུད་དོ། །དེ་ཉིད་ཀྱི་གཞོ་སྟོད་ཏི་སྒྲོའི་བྲག་དཀར་དུ་མཁར་ཆེན་
བཟའ་མཚོ་རྒྱལ་ལ་ལྔ་ལྡན་ཡེ་ཤེས་སྙིང་པོ་རང་གསལ་མངོན་སུམ་དུ་གཏན་
ལ་ཕབ་ནས་གསུངས་ཤིང་སློབ་དཔོན་ཡབ་ཡུམ་གྱི་ཐུགས་ཀྱི་དགོངས་པ་ཟབ་
གསལ་མཚོན་བྱ་དོན་གྱི་ཡེ་ཤེས་སྐལ་ལྡན་ཆོས་ཀྱི་བདག་པོ་ལ་བྱིན་རླབས་
-219 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འཕོ་བ་སྨོན་ལམ་ དབང་ བསྐུར་ གྱིས་རྒྱས་བཏབ། མཚོན་བྱེད་བརྡའི་ཚིག་
བརྒྱུད་ཡི་གེར་བཀོད་དེ་མཁའ་འགྲོ་གཏེར་བདག་རྣམས་ལ་གཉེར་དུ་གཏད་
ནས་དྭགས་ལུང་ཁྲ་མོའི་བྲག་ལ་གཏེར་དུ་སྦས་པ། དུས་ཕྱིས་ལྔ་བཅུ་ཁ་རལ་
གྱི་ཚེ་སྨོན་ལམ་ལས་ཀྱི་འཕྲོ་སད་པ་སྐལ་ལྡན་པདྨ་ལས་འབྲེལ་རྩལ་གྱིས་
གཏེར་ནས་བཏོན་པ་མཁའ་འགྲོ་སྙིང་ཐིག་རྩ་བའི་སྐོར་རྣམས་ཤོའི་རྒྱལ་སྲས་
ལེགས་པ་དང་ཆོས་རྒྱལ་རིན་ཆེན་གླིང་པ་སོགས་ལ་བཀའ་བབས་པ་དང་།
གཏེར་ལུང་ལྟར་གཏེར་སྟོན་ཉིད་བར་ཆད་རྐྱེན་དབང་གིས་དངོས་ཀྱི་འགྲོ་དོན་
འཕྲོ་ཅན་དུ་གྱུར་པ་ལས། དེའི་ཕྱི་མ་ལོངས་སྐུའི་ཞིང་ཉུལ་བར་ལུང་བསྟན་པ་
ལྟར་ཡེ་ཤེས་ཀྱི་སྐུ་ཅན་ཀུན་མཁྱེན་དྲི་མེད་འོད་ཟེར་ལ་འཆིམས་ཕུ་རི་མོ་ཅན་
དུ་ཨོ་རྒྱན་ཡབ་ཡུམ་གྱིས་དངོས་སུ་བྱིན་གྱིས་བརླབས་ནས་གསུངས་པའི་དོན་
ཡང་ཐིག་ཡིད་བཞིན་ནོར་བུ་ཞེས་སྙིང་ཐིག་རྩ་བའི་ཟབ་གནད་གསལ་བྱེད་
མན་ངག་ཏུ་སྡེབས་པ་གུ་རུ་ཡེ་ཤེས་རབ་འབྱམས་དང་བདེ་ལེགས་རྒྱ་མཚོ་
སོགས་ལ་བཀའ་བབས་པ་སྟེ། བརྒྱུད་པའི་ཁྱད་པར་དྲུག་ལས་འོངས་པའི་
ཆོས་ཚུལ་འདི་ནི། སྤྱིར་རྡོ་རྗེ་ཐེག་པའི་རྒྱུད་སྡེ་གཞན་རྣམས་སུ་རྡོ་རྗེའི་ཚིག་
གིས་སྦས་པའི་དོན། རྒྱུད་བཅུ་བདུན་དགོངས་འགྲེལ་དང་བཅས་པ་རྣམས་
ཀྱིས་གསལ་པོར་བསྟན་ཅིང་། ཁྱད་པར་བཏགས་གྲོལ་སྙིང་པོའི་རྒྱུད་དྲུག་དང་
སངས་རྒྱས་ཀྱི་འདས་རྗེས་གསུམ། དེའི་མན་ངག་ཨོ་རྒྱན་ཆེན་པོ་ཡབ་ཡུམ་
གྱིས་མཛད་པ་རྣམས་ཀྱིས་སངས་རྒྱས་ཐམས་ཅད་ཀྱི་དགོངས་པའི་ཞེ་ཕུགས་
ཚིག་གཅིག་དང་དབྱངས་གཅིག་གིས་བསྟན་པའི་ལམ་མཆོག་ཕུལ་དུ་གྱུར་པ་
རྫོགས་པ་ཆེན་པོ་ཟབ་གསང་མཁའ་འགྲོ་སྙིང་ཐིག་ཅེས་བྱ་བ་མཚོན་བྱེད་ཀྱི་
-220 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
བརྡའ་ལ་བརྟེན་ནས་མཚོན་བྱ་དོན་གྱི་གནས་ལུགས་བདེ་བླག་ཏུ་རྟོགས་པར་
བྱེད་པ་སྐལ་བཟང་ལས་འཕྲོ་ཅན་རྣམས་ཀྱི་མཇུག་ངོགས་བླ་ན་མེད་པའོ། །དེ་
ལྟར་ཡང་སྒྲོན་མ་རྣམ་པར་བཀོད་པའི་རྒྱུད་ལས། དགོངས་པ་བརྡ་དང་སྙན་
བརྒྱུད་ནས། །གསང་སྔགས་དོན་གྱི་ཚད་མ་འབྱུང་། །དཔེ་ལ་བརྟེན་ནས་དོན་
ངོ་ཤེས། །རྟགས་ལ་བརྟེན་ནས་ཡིད་ཆེས་འགྱུར། །དོན་གྱི་སྙིང་པོ་ཐག་ཆོད་
པས། །གཞི་ལ་གྲུབ་པའི་ཤེས་རབ་གསུམ། །ས་བོན་ཚུལ་དུ་གནས་པ་དེ། །
རྐྱེན་ལས་བྱུང་བའི་ཤེས་རབ་ཀྱིས། །འབྲུ་ཡི་ཚུལ་དུ་སྨིན་པ་ཡིས། །མ་རིག་པ་
ཡི་མུན་པ་སངས། །ཤེས་བྱའི་སྒྲིབ་པ་རང་དག་ པས། །མ་བཙལ་འབྲས་བུ་
རང་གིས་མཐོང་། །ཞེས་གསུངས་པ་བཞིན་ནོ། །
གཉིས་པ་དབང་གི་སྒོ་ནས་སྨིན་པར་བྱེད་པ་ལ་དབང་དངོས་དང་དམ་
ཚིག་བསྟན་པའོ། །དང་པོ་ནི། ཐལ་འགྱུར་ལས། དབང་ནི་རྣམ་པ་བཞི་ཡིས་
ཀྱང་། །སྐལ་བ་ལྡན་པར་སྨིན་པར་བྱ། །སྤྲོས་བཅས་ཉིད་དང་སྤྲོས་པ་མེད། །
ཤིན་ཏུ་སྤྲོས་པ་མེད་པ་དང་། །དེ་བཞིན་རབ་ཏུ་སྤྲོས་པ་མེད། །དབྱེ་བ་བཞི་ཡི་
ཚུལ་གྱིས་ནི། །དད་ལྡན་རང་རྒྱུད་སྨིན་པར་བྱ། །ཞེས་དང་། དེ་ནས་རིག་པའི་
རྩལ་ དབང་ བསྐུར། །ཞེས་གསུངས་ པས་ སེམས་ ཅན་ གྱི་ ཁམས་ བདེ་ བར་
གཤེགས་པའི་སྙིང་པོ་ལ་རྫོགས་སངས་རྒྱས་ཀྱི་ཆོས་གཟུགས་ཀྱི་སྐུ་དང་ཡེ་
ཤེས་སྒྲུབ་པ་ལ། རྒྱུའི་ཐེག་པར་དཀའ་སྤྱད་སོགས་ཐབས་བུལ་ཞིང་ཚིགས་ཆེ་
བ་བརྩོན་པ་ཆེན་པོས་སྒྲུབ་དགོས་པ་དེ་ཉིད། འདིར་དུས་དང་དཀའ་སྤྱད་ལ་
མ་ལྟོས་པར་ཐབས་མྱུར་ཞིང་ཚེགས་ཆུང་ངུས་འགྲུབ་པར་འགྱུར་བ་དང༌། དེ་
ཡང་རྣམ་སྨིན་འཁོར་བའི་སྒོ་གསུམ་ཡེ་ཤེས་ཀྱི་ཁམས་བཞི་ལ་རྡོ་རྗེ་བཞིའི་
- 221 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རིགས་གནས་པ་དེ་སྐུ་བཞིའི་བདག་ཉིད་དུ་སྒྲུབ་པ་ལ་དབང་བསྐུར་བའི་བྱེད་
པས། ཚེ་འདི་ཉིད་ལ་སོགས་པར་རྫོགས་སངས་རྒྱས་ཀྱི་འབྲས་བུ་ཐོབ་པར་
བྱེད་པའི་ཕྱིར་རོ། །དེ་ཡང་སློབ་མའི་ལུས་སོགས་རྒྱུ་རྣམ་སྨིན་གྱི་ཁམས་བཞི་
པོ་དེ་ཉིད་ལ། འབྲས་བུ་རྡོ་རྗེའི་བཞིར་དབང་བསྐུར་ཞིང་བྱིན་གྱིས་བརླབས་
པས་གཉུག་མའི་ཁམས་བཞིའི་ཡོན་ཏན་སད་པར་བྱས་པ་ལས་རྒྱུའི་རིགས་
འདྲ་མ་བོར་བར་སངས་རྒྱས་ཀྱི་རྡོ་རྗེ་བཞིར་མངོན་དུ་བྱེད་པར་འགྱུར་སྟེ།
འབྲས་བུ་ཉིད་ཀྱི་རྒྱུ་ལ་རྒྱས་བཏབ་པས་འབྲས་བུར་བྱས་པ་དང༌། རྒྱུ་ཉིད་ཀྱང་
རྒྱུའི་ངོ་བོ་མ་གཏང་པར་འབྲས་བུ་སད་པར་བྱེད་པའི་ཕྱིར་སྨིན་བྱེད་ཅེས་བྱའོ།
ཁྱད་པར་འདིར་ནི་སྣང་སྲིད་ཡེ་དག་ཆོས་ཉིད་བྱང་ཆུབ་སེམས་ཀྱི་དཀྱིལ་
འཁོར་རང་རིག་སྤྲོས་བྲལ་རྫོགས་པ་ཆེན་པོར་དབང་བསྐུར་བས་དེའི་དོན་
གཅེར་མཐོང་རང་གྲོལ་དུ་ངོ་འཕྲོད་པས་རིག་པའི་རྩལ་དབང་ཞེས་བྱའོ། །དེ་
ཡང་རྡོ་རྗེ་སློབ་དཔོན་དཀྱིལ་འཁོར་གྱི་བདག་པོའི་གནས་ལ་གནས་པས་སློབ་
མ་སྐལ་བ་དང་དབང་པོ་དང་ལམ་གྱི་འཇུག་པ་དང་འཚམས་པར་ཐུན་མོང་
མིན་པའི་དཀྱིལ་འཁོར་དུ་བཅུག་ནས་ལམ་འབྲས་བུའི་གོ་འཕང་གི་ཆོས་རྒྱུད་
ལ་འཇོག་པའི་ལས་ཀྱི་བྱང་ཆུབ་ཀྱི་མྱུ་གུ་མངོན་དུ་བསྐྱེད་པའམ་སྐྱེ་བ་ནུས་རུང་
དུ་སྨིན་པར་བྱེད་པ་ནི་སྨིན་བྱེད་ཀྱི་དབང་ངམ་རྒྱུའི་དབང་དུ་གྲགས་པའོ། །དེ་
ཐོབ་ནས་ས་དང་ལམ་གྱིས་མཚོན་པའི་ཡོན་ཏན་རྣམས་གོང་ནས་གོང་དུ་ན་
འཕར་བར་བྱེད་པའི་ཆེད་དུ་དབང་བསྐུར་བ་ནི་ལམ་གྱི་དབང་ངམ་གྲོལ་བྱེད་
ཀྱི་ཐབས་སུ་འཇོག་པ་ཡིན་ནོ། །
གཉིས་པ་ནི། ཐལ་འགྱུར་ལས། དབང་བརྟེན་པ་ཡི་དམ་ཚིག་བཤད། བྱེ་
- 222-



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
བྲག་བརྗོད་ཀྱིས་མི་ལང་ཡང་། མདོར་བསྡུས་སྐུ་གསུང་ཐུགས་ཉིད་བསྲུང་།
ཞེས་པས་བསྲུང་བྱའི་དོན་ལས་མི་འདའ་བར་སྡོམ་པའི་སེམས་པ་ས་བོན་དང་
བཅས་པ་སྟེ་དབྱེ་ན་རྩ་བ་དང་ཡན་ལག་གི་དམ་ཚིག་ཇི་སྙེད་པ་རྣམས་དང་།
ཁྱད་པར་སྐུ་གསུང་ཐུགས་ཀྱི་དམ་ཚིག་ལས་འདའ་བར་མི་སྤྱོད་པ་ཉིད་ཡིན་
ཅིང་། མདོར་ན་བསྲུང་བྱའི་གྲངས་དང་དམིགས་སུ་མ་གྲུབ་པ་ཡེ་བསྲུང་བཅིང་
སྡོམ་མེད་པ་ནི་དམ་ཚིག་གི་དམ་པ་སྟེ། ཡེ་ནས་བསྲུང་མེད་ཆེན་པོ་ལ། །
བསྲུང་མཚམས་ རིམ་པར་བཀོད་པ་མེད། །ཅེས་དང་། བསྲུང་མཚམས་ཀུན་
ལས་ རྒྱལ་ བས་ན། །དམ་ ཚིག་ ཀུན་ གྱི་ རྩེ་མོར་ བཤད། །ཅེས་ གསུངས་ པ་
བཞིན་ནོ། ། །
གསུམ་པ་གདམས་ངག་གི་སྒོ་ནས་ཉམས་སུ་ལེན་པ་ལ། བརྩོན་འགྲུས་
རབ་ཚེ་འདིར་འཚང་རྒྱ་བ། འབྲིང་བར་དོར་འཚང་རྒྱ་བ། ཐ་མ་རང་བཞིན་
སྤྲུལ་སྐུའི་ཞིང་དུ་འཚང་རྒྱ་བར་བསྟན་པ་དང་གསུམ་ལས། དང་པོ་ལ་ཟབ་
ལམ་བསྒོམ་པའི་སྣོད་རུང་དུ་སྒྲུབ་པ་སྔོན་འགྲོའི་ཁྲིད། ཟབ་ལམ་བསྒོམ་པ་
དངོས་ལ་འཇུག་པ་དངོས་གཞིའི་ཁྲིད་གཉིས་ཀྱི། དང་པོ་ལ་ཡང་ཐུན་མོང་གི་
སྔོན་འགྲོས་ རྒྱུད་ སྦྱང་ བ་ དང༌། ཐུན་མོང་མ་ ཡིན་ པའི་ སྔོན་ འགྲོས་ གནས་
ལུགས་གཏན་ལ་དབབ་པའོ། །དང་པོ་ལའང་སྔོན་འགྲོའི་ཆིངས་སྤྱིར་བཤད་
པ་དང་། དམིགས་རིམ་སྒོམ་ཚུལ་བྱེ་བྲག་ཏུ་བཤད་པའོ། །དང་པོ་ནི། འདས་
རྗེས་ལས། མི་རྟག་སྙིང་རྗེ་བྱང་སེམས་སྦྱང་། །ཞེས་དང་། རྒྱུད་ལས། མི་རྟག་
སྙིང་རྗེ་བྱང་སེམས་ཀྱིས། །ཆོས་འཇུག་ཐེག་ཆེན་ལམ་དུ་འགྲོ །ཞེས་གསུངས་
པས། མི་རྟག་པ་དང་ སྙིང་ རྗེ་ བྱང་ཆུབ་ཀྱི་སེམས་བསྒོམ་པ་ གསུམ་དངོས་
- 223 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བསྟན་དུ་གསུངས་པ་ནི་གཙོ་ཆེ་བའི་དབང་དུ་དགོངས་ཀྱི། དེ་ཡང་ཐེག་ཆེན་
གྱི་འཇུག་སྒོ་ནི་བྱང་ཆུབ་ཀྱི་སེམས་ཉིད་ཡིན་ཅིང་། དེ་རྒྱུད་ལ་སྐྱེས་ན་ཐེག་
ཆེན་པ་རྣལ་མར་འགྱུར་བས་དེའི་མི་མཐུན་ཕྱོགས་བསལ་ནས་མཐུན་ཕྱོགས་
སྒྲུབ་པ་ལ་ཐོག་མར་ཚེ་འདིའི་མངོན་ཞེན་འགོག་པ་གལ་ཆེ་བས། ཚེ་རིང་དུ་མི་
གནས་པའི་འཆི་བ་དྲན་པ་དང་། ཤི་བའི་འོག་ཏུ་ངན་འགྲོར་སྐྱེ་བའི་ཉེས་
དམིགས་བསམས་ནས་སྲིད་པའི་ཕུན་ཚོགས་ལ་སྲེད་པའི་བློ་ཡང་འཁོར་བ་
མཐའ་དག་གི་ཉེས་དམིགས་ཤེས་པས་སྤངས་ཏེ་ཐར་པ་ལ་ཡིད་ཕྱོགས་པར་བྱ་
ཞིང་། དེ་ནས་རང་ཉིད་ཞི་བདེ་དོན་གཉེར་གྱི་བློ་ཡང་སྤངས་ནས་བྱམས་སྙིང་
རྗེ་བྱང་ཆུབ་ཀྱི་སེམས་སྦྱང་བ་ལ་རིམ་པ་བཞིན་བསླབ་པར་བྱ་དགོས་ཏེ་ཐེག་
ཆེན་ཐུན་མོང་གི་ལམ་ཡིན་པའི་ཕྱིར་རོ། །
དེ་ཡང་བླ་མ་སོ་སོའི་ཕྱག་བཞེས་ཁྲིད་ཚུལ་མི་འདྲ་བའི་དབང་གིས། མི་
རྟག་པ་བསྒོམ་པ་ནས་མགོ་བཟུང་སྟེ་དངོས་བསྟན་ལྟར་རྐང་གྲངས་གསུམ་དུ་
བསྡུ་བ་དང༌། འགའ་ཞིག་དལ་འབྱོར་རྙེད་དཀའ་ནས་མགོ་འཛིན་པ་སོགས་
ཡོད་ཀྱང་དོན་གྱི་གནད་གཅིག་སྟེ། དེ་ཁ་མི་རྟག་པ་བསྒོམ་པའི་གཞི་ཡིན་པ་
དང༌། མི་རྟག་པ་བསྒོམས་པས་འཁོར་བའི་ཉེས་དམིགས་ཤེས་པ་དང་། དེ་
ཤེས་པས་ལས་འབྲས་ཀྱི་བླང་དོར་ལ་མཁས་པ་དང༌། རྒྱུ་དེ་དག་ལས་སྐྱབས་
འགྲོ་དང་སེམས་བསྐྱེད་ཡང་དག་པ་སྐྱེ་བར་འགྱུར་བའི་ཕྱིར་ལས་དང་པོ་པ་
རྣམས་ལ་འཁྲིད་ཚུལ་དེ་ལྟར་བྱས་ན་ལམ་གྱི་གོ་རིམ་རྣམ་པ་གསལ་བ་དང་
ཐེག་ཆེན་གྱི་ཁྲིད་ཚུལ་སྤྱི་ཁྱབ་དང་མཐུན་ཅིང་རྩ་བའི་དགོངས་པ་ལས་ཀྱང་མི་
འདའ་བའི་ཕྱིར་ལེགས་པར་ཡང་འགྱུར་མོད། དེ་ལྟར་བྱེད་ན་ཁྲིད་ཡིག་ནང་
-224-



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
མཐུན་གཞན་ནས་ལེན་པའམ་སྤྱི་ཁྱབ་སྔོན་འགྲོའི་ཆོས་བཤད་ཟུར་དུ་བཀོད་
པ་ལས་ཀྱང་ཤེས་པར་བྱའོ། །
གཉིས་པ། དམིགས་རིམ་བྱེ་བྲག་ཏུ་བསྒོམ་པའི་ཚུལ་ལ་དྲུག་ལས། དང་
པོ་ཐུན་གྱི་སྔོན་འགྲོ་ནི། དབེན་པའི་གནས་སུ་བདེ་བའི་སྟན་ལ་ལུས་གནད་
དྲང་པོར་བསྲང་ཞིང་སེམས་རྣལ་དུ་ཕབ་ནས། ངག་གནད་རླུང་རོ་ལན་གསུམ་
ཕྱིར་བསལ་བས་ནད་གདོན་སྡིག་སྒྲིབ་ཐམས་ཅད་སྦྱངས་པར་བསམ། སེམས་
གནད་སེམས་ཅན་ཐམས་ཅད་ཀྱི་དོན་དུ་ལམ་ཟབ་མོ་ཉམས་སུ་བླང་བར་བྱ་
སྙམ་པས་སྤྱི་བོར་བླ་མ་བསྒོམས་ནས་མོས་གུས་ཚད་མེད་པས། དུས་གསུམ་
སངས་རྒྱས་ཐམས་ཅད་ཀྱི་ངོ་བོ་དྲིན་ཅན་རྩ་བའི་བླ་མ་ལ་གསོལ་བ་འདེབས་
སོ། །བདག་ གི་ རྒྱུད་ བྱིན་གྱིས་བརླབ་དུ་གསོལ། ཞེས་ འདོད་ པའི་ དོན་ ལ་
གསོལ་བ་རྩེ་གཅིག་ཏུ་གདབ། དེ་ནི་ཐུན་ཐམས་ཅད་ཀྱི་མགོར་བྱ་སྟེ། གཞུང་
གི་རྩིས་མགོས་མ་བསྡུས་ཀྱང་བླ་མ་རྣམས་ཀྱི་ཕྱག་ལེན་ཡིན་ནོ། ། །
གཉིས་པ་མི་རྟག་པ་སྒོམ་ཚུལ་ནི། དེ་ཡང་འོ་སྐོལ་རྣམས་ཀྱིས་ཐོག་མ་
མེད་པ་ནས་ད་ལྟའི་བར་དུ་སྤྱིར་འཁོར་བ་དང་ཁྱད་པར་ངན་སོང་གསུམ་གྱི་
སྡུག་བསྔལ་བསམ་གྱི་མི་ཁྱབ་པ་ཞིག་མྱོང་དུ་ཟིན་ཀྱང་། ད་དུང་སྡུག་བསྔལ་
གྱི་མཐའ་རྟོགས་པ་དཀའ་བར་འདུག །དེས་ན་ད་རེས་དལ་འབྱོར་བཅོ་བརྒྱད་
ཚང་བའི་མི་ལུས་ཤིན་ཏུ་རྙེད་པར་དཀའ་ཞིང་རྙེད་ན་དོན་ཆེ་བའི་རྟེན་ཁྱད་པར་
ཅན་ཐོབ་པའི་དུས་འདིར་གཏན་གྱི་འདུན་མ་འགྲུབ་པ་ཞིག་ཅི་ནས་བྱ་དགོས།
དེ་ཡང་སང་བྱ་གནང་བྱ་སྙམ་པའི་ལེ་ལོས་ཕྱི་བཤོལ་དུ་འཇོགས་མི་ཁོམ་མི་
ལུས་ཐོབ་ཀྱང་མི་རྟག་པར་མྱུར་དུ་འཇིག་སྟེ། ངེས་པར་འཆི་བ་ལ་ཐེ་ཚོམ་མེད་
- 225 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
པ་མངོན་སུམ་གྱིས་གྲུབ། ནམ་འཆིའི་ཆ་མེད་དེ་འཆི་བ་གློ་བུར་བཅར་འཕོག་
ཏུ་འོང་། འཆི་བའི་རྐྱེན་མང་ནད་གདོན་འདིས་མི་འཆི་བྱ་བ་མེད། འཆི་བ་ལ་
ཕན་པ་དམ་པའི་ཆོས་མ་གཏོགས་གཞན་མེད། དེས་ན་བརྩེགས་པའི་ཁང་
ཁྱིམ། བསགས་པའི་ལོངས་སྤྱོད། མཛའ་བའི་གཉེན་གྲོགས་སོགས་གང་གིས་
ཀྱང་མི་སྟོངས་པར་ལས་ཁོ་ན་བདག་གིར་བྱས་ནས་འགྲོ་དགོས། དེའི་ཕྱིར་ཕྱི་
ནམ་ཟླ་དུས་བཞིའི་འགྱུར་བ་དབྱར་དགུན་སྟོན་དཔྱིད་ལོ་ཟླ་ཞག་དང་ཟ་མ་
སྐད་ཅིག་ཡུད་ཙམ་གྱིས་ཀྱང་མི་རྟག་པར་འགྱུར་བ་བཞིན་དུ་རང་ཉིད་ཀྱང་
འཆི་བ་ལ་ཇེ་ཉེར་སོང་ཞིང་ངེས་པར་འཆི་བར་ཐག་ཆོད། ནང་སྐྱེ་འགྲོའི་འགྱུར་
བ་ཡང་དགྲ་གཉེན་བར་མའི་འགྲོ་བ་བསམ་གྱིས་མི་ཁྱབ་པ་དེ་ཙམ་ཞིག་ཤི་བ་
མཐོང་ཞིང་ཐོས་པས་ཀྱང་རང་ཉིད་ནམ་འཆིའི་ཆ་མེད་པར་གཏན་ལ་ཕེབས།
གསང་བ་རང་ཉིད་སྐྱེས་ནས་ད་ལྟའི་བར་གྱི་ལུས་ཀྱི་འགྱུར་བ་སེམས་ཀྱི་འཆར་
སྒོ་བྱ་བྱེད་སྤྱོད་ལམ་ཐམས་ཅད་ཀྱང་སྐད་ཅིག་སྐད་ཅིག་གིས་མི་རྟག་པར་
འགྱུར་བའི་རྣམ་འགྱུར་ཐམས་ཅད་དྲན་པར་བྱ་སྟེ། རྒྱ་ཆེར་རོལ་པ་ལས། སྲིད་
གསུམ་མི་རྟག་སྟོན་ཀའི་སྤྲིན་དང་འདྲ། །ཉེ་བར་ལེན་པའི་དུས་འདི་འཇིག་
ཅིང་བྲལ། །དུས་བཞི་མི་རྟག་འགྱུར་ཞིང་སྙིང་པོ་མེད། །རྒས་ཤིང་རྒུད་ལ་འཆི་
བའི་ཆོས་ཅན་ཏེ། །ཐང་གཅིག་ཡུད་ཙམ་སྐད་ཅིག་གནས་པ་མེད། །སྐྱེས་བུའི་
ཚེ་འགྲོ་རི་གཟར་འབབ་ཆུ་འདྲ། །ཞེས་པའི་ཚུལ་བསམས་ནས་སང་གི་བྱ་བ་
དང་ཚེ་ཕྱི་མ་གང་སྔ་མི་ཤེས་པར་འདུག །དེས་ན་ད་ལྟ་རང་དབང་ཡོད་དུས་ཕྱི་
བཤོལ་མེད་པར་ཆོས་ལ་འབད་པར་བྱ་དགོས་ཏེ། ཀླུ་སྒྲུབ་ཀྱིས། མགོའམ་
གོས་ལ་གློ་བུར་མེ་ཤོར་ན། །དེ་དག་ ལྡོག་སླད་བགྱི་བ་བཏང་ནས་ཀྱང་། །
- 226 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
ཡང་སྲིད་མེད་པར་བགྱིད་སླད་འབད་འཚལ་ཏེ། །དེ་ལས་ཆེས་མཆོག་དགོས་
པ་གཞན་མ་མཆིས། །ཞེས་གསུངས་པ་ལྟར་ཚེ་འདིའི་ཕུན་ཚོགས་ཐམས་ཅད་
གཉིད་ཐུན་གཅིག་གི་རྨི་ལམ་གྱི་བདེ་བ་ལྟར་ཤེས་པས་ཡིད་ཕྱུངས་ཏེ། དེ་རིང་
ཉིད་ནས་འཆི་ཚིས་ཚགས་སུ་ཆུག་པ་བྱ་དགོས། ཤི་ནས་སྐྱེ་བ་མི་ལེན་ན་དེར་
ཟད་དེ། སྐྱེ་བ་ལེན་དགོས། དེ་ཡང་ངན་འགྲོ་དང་བདེ་འགྲོ་གཉིས་ལས་མ་
འདས། གལ་ཏེ་ངན་འགྲོར་སྐྱེས་ན་ངན་སོང་གསུམ་ནི་བཟོད་དཀའི་སྡུག་
བསྔལ་དོས་དྲག་ཅིང་གཉུག་རིང་། བདེ་འགྲོར་སྐྱེས་ན་སྡུག་བསྔལ་གྱི་སྡུག་
བསྔལ་དང་། འགྱུར་བའི་སྡུག་བསྔལ་དང་། འདུ་བྱེད་གྱི་སྡུག་བསྔལ་རྣམས་
ཀྱིས་བར་མེད་དུ་མནར་བས་འཁོར་བའི་གནས་མཐོ་དམའ་གང་དུ་སྐྱེས་ཀྱང་
སྡུག་བསྔལ་ གྱི་ རང་ བཞིན་ ལས་ མ་ འདས་ ཏེ། དྲན་པ་ཉེར་གཞག་ ལས།
སེམས་ཅན་དམྱལ་བ་དམྱལ་མེས་ཉམས། །ཡི་དྭགས་བཀྲེས་ཤིང་ཕོངས་པས་
ཉམས། །དུད་འགྲོ་གཅིག་ལ་གཅིག་ཟས་ཉམས། །མི་རྣམས་འཚོ་བ་ཐུང་བས་
ཉམས། །ལྷ་རྣམས་བག་མེད་པ་ཡིས་ཉམས། །འཁོར་བ་ཁབ་ཀྱི་རྩེ་ཙམ་ལ། །
བདེ་བ་ནམ་ཡང་ཡོད་མ་ཡིན། །ཞེས་གསུངས་པས་སྡུག་བསྔལ་ཅན་གྱི་འཁོར་
བ་དེ་ལས་ནག་ཅན་བཙོན་དོང་ནས་འབྲོས་པ་ལྟར་བྱེད་དགོས། །དེ་ལས་ཐར་
བར་བྱེད་པའི་ཐབས་ཀྱང་ལས་འབྲས་ཀྱི་བླང་དོར་མ་ནོར་བ་ལ་རག་ལུས་ཏེ།
རྒྱུ་དགེ་སྡིག་གཉིས་ལས་འབྲས་བུ་བདེ་བ་དང་སྡུག་བསྔལ་སོ་སོར་སྨིན་པར་
ངེས་པས་མི་དགེ་བ་བཅུ་སོགས་མི་དགེ་བ་ཕྲ་མོ་ཙམ་ཡང་སྲོག་དང་བདོས་
ནས་སྤོང་ཞིང་། དགེ་བ་བཅུ་སོགས་དགེ་བའི་ལས་ཕྲ་མོ་ཡང་ཅི་ནུས་སུ་སྒྲུབ་
པ་དང་། ལུང་མ་བསྟན་གྱི་བྱ་བ་ཐམས་ཅད་ཀྱང་དགེ་བའི་ལམ་སྲོལ་དུ་ཅི་
- 227-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཆུག་ལ་འབད་པར་བྱ་སྟེ། རིན་ཆེན་ཕྲེང་བ་ལས། མི་དགེ་བ་ལས་སྡུག་བསྔལ་
ཀུན། །དེ་བཞིན་ངན་ འགྲོ་ ཐམས་ ཅད་ དོ། །དགེ་ ལས་ བདེ་བ་ཐམས་ཅད་
དང་། །རྣམ་པ་ཀུན་ཏུ་དགེ་བ་དག །ཅེས་གསུངས་པ་ལྟར་ཤེས་པར་བྱའོ། །
གསུམ་པ་དེ་དང་རྗེས་འབྲེལ་སྐྱབས་འགྲོ་ནི། དཔེར་ན་ནག་ཅན་བཙོན་
དོང་དུ་ཆུག་པ་ཆད་ལས་སྣ་ཚོགས་ཀྱིས་བར་མེད་དུ་བཅད་པས་ཉམ་ཐག་ཅིང་
མཐར་གསོད་པར་ཡང་ཉིན་རེ་བཞིན་ཇེ་ཉེ་ཇེ་ཉེར་སོང་བས་འཇིགས་སྐྲག་གི་
སྡུག་བསྔལ་བཟོད་དཀའ་བས་ཉེན་པ་ན། དེ་ལས་སྐྱོབ་ནུས་པའི་རམ་ཟླ་ཅི་
རྙེད་ཕ་འབོད་མ་འབོད་བྱེད་པ་བཞིན་དུ། རང་ཅག་རྣམས་ཀྱང་མི་དགེ་བཅུ་
སྤོང་གི་ཚུལ་ཁྲིམས་སོགས་དགེ་བའི་ལས་འབྲས་ཀྱིས་རེ་ཞིག་བདེ་འགྲོར་
སྐྱེས་ཀྱང་སྡུག་བསྔལ་ཐམས་ཅད་སྤངས་པའི་ཐར་བའི་གོ་འཕང་མ་ཐོབ་ན་
སྔར་བྱས་ཀྱི་དགེ་བའི་འཕེན་པ་ཟད་ནས་སླར་ཡང་ངན་སོང་དུ་ལྷུངས་ཏེ་ཡུན་
རིང་ལ་དོས་དྲག་པའི་སྡུག་བསྔལ་མི་བཟོད་པ་སྣ་ཚོགས་མྱོང་དགོས་པར་
འདུག །སྡུག་བསྔལ་དེ་ལས་སྐྱོབ་ནུས་པ་ནི་དཀོན་མཆོག་རིན་པོ་ཆེ་རྣམ་པ་
གསུམ་མ་གཏོགས་གཞན་སུ་ཡང་མེད་ཅིང་། དེ་ཡང་རང་ལ་དངོས་སུ་སྣང་
བའི་སངས་རྒྱས་ནི་བླ་མ་ཡིན་ཏེ། སངས་རྒྱས་ཐམས་ཅད་ཀྱི་སྐུ་གསུང་ཐུགས་
དང་དབྱེར་མེད་པའི་ཕྱིར། དེས་ན་སྐྱབས་གནས་དཀོན་མཆོག་རིན་པོ་ཆེ་རྣམ་
པ་གསུམ་ཁོ་ན་ལ་སྐྱབས་དང་རམ་ཟླ་ཞུ་སྙམ་དུ་ཞེ་ཐག་པ་ནས་བསམས་ཏེ།
ལུས་སེམས་རྣལ་དུ་ཕབ་ནས་རང་ཉིད་གང་དུ་གནས་པའི་ས་ཕྱོགས་འདི་ཉིད་
རིན་པོ་ཆེ་སྣ་ཚོགས་ལས་གྲུབ་པའི་ཞིང་ཁམས་མཛེས་ཤིང་ཡིད་དུ་འོང་བའི་
དབུས་སུ་དཔག་བསམ་གྱི་སྡོང་པོ་ཡལ་ག་ལྔ་པ་ལོ་འདབ་དང་མེ་ཏོག་འབྲས་
- 228 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
བུ་ཕུན་སུམ་ཚོགས་པས་ནམ་མཁའི་དབྱིངས་ཁྱབ་པའི་དབུས་སུ་སེང་གེས་
བཏེག་པའི་རིན་པོ་ཆེའི་ཁྲི་སྣ་ཚོགས་པདྨ་དང་ཉི་ཟླ་བརྩེགས་པའི་གདན་ལ་རྩ་
བའི་བླ་མ་རྡོ་རྗེ་འཆང་ཡུམ་དང་བཅས་པའི་རྣམ་པ་ཅན་ལ་བརྒྱུད་པའི་བླ་མ་
རྣམས་དང་ཡི་དམ་ཞི་ཁྲོའི་ཚོགས་ཀྱིས་བསྐོར་བ། མདུན་གྱི་ཡ་གའི་དབུས་སུ་
སངས་རྒྱས་ཤཱཀྱ་ཐུབ་པ་ལ་ཕྱོགས་བཅུ་དུས་གསུམ་གྱི་སངས་རྒྱས་མཆོག་གི་
སྤྲུལ་པའི་སྐུ་རྣམས་དང་། གཡས་ཀྱི་ཡལ་གར་འཇམ་དཔལ་ལ་སོགས་པ་བྱང་
ཆུབ་སེམས་དཔའི་དགེ་འདུན་རྣམས་དང་། གཡོན་གྱི་ཡལ་གར་ཤཱ་རིའི་བུ་ལ་
སོགས་པ་ཉན་ཐོས་ཀྱི་དགེ་འདུན་འཕགས་པའི་ཚོགས་རྣམས་དང་། རྒྱབ་ཀྱི་
ཡལ་གར་ཆོས་དཀོན་མཆོག་རྣམས་གླེགས་བམ་བརྩེགས་པའི་རྣམ་པ་ཅན་
དང༌། དེ་རྣམས་ཀྱི་བར་མཚམས་ཐམས་ཅད་མཁའ་འགྲོ་ཆོས་སྐྱོང་སྲུང་མའི་
ཚོགས་དང་བཅས་པས་བར་མེད་དུ་གང་བ་ཐམས་ཅད་ཀྱང་རང་ཉིད་ལ་
དགྱེས་ཤིང་བརྩེ་བའི་ཚུལ་དུ་བཞུགས་པར་བསམ་ཞིང་། དེ་ནས་རང་དང་ལྷན་
ཅིག་ཏུ་མཁའ་མཉམ་གྱི་སེམས་ཅན་ཐམས་ཅད་སྐྱབས་ཡུལ་རྣམས་ཀྱི་ཡོན་
ཏན་དང་ཐུགས་རྗེ་དྲན་པའི་མོས་གུས་ཀྱི་གདུང་ཤུགས་དྲག་པོས་མ་གྱུར་
སེམས་ཅན་ཐམས་ཅད་འཁོར་བ་སྡུག་བསྔལ་གྱི་འཇིགས་པ་དྲག་པོ་ལས་
བསྐྱབ་ཏུ་གསོལ་སྙམ་པའི་བསམ་པ་རྩེ་གཅིག་པས་ངག་ཏུ། །
ནམ་མཁའི་གནས་སུ་ནམ་མཁའ་གང་བ་ཡི། །བླ་མ་ཡི་དམ་མཁའ་
འགྲོའི་ཚོགས་རྣམས་དང་། །སངས་རྒྱས་ཆོས་དང་འཕགས་པའི་དགེ་འདུན་
ལ། །བདག་དང་འགྲོ་དྲུག་གུས་པས་སྐྱབས་སུ་མཆི། །ཞེས་སྐྱབས་འགྲོ་ཅི་
ནུས་སུ་བྱས་ནས་ཐུན་འཇོག་ཁར་སྐྱབས་ཡུལ་རྣམས་ཀྱི་སྐུ་ལས་འོད་ཟེར་བྱུང་
- 229-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བས་ སེམས་ཅན་ ཐམས་ཅད་ དག་པའི་ཞིང་དུ་དྲངས། མཐར་སྐྱབས་ ཡུལ་
རྣམས་འོད་ཀྱི་རྣམ་པར་བསྡུས་ནས་རང་ལ་ཐིམ་པར་བསམ་ཞིང་། རང་བཞིན་
དག་ པའི་ དགེ་བ་འདིས། །འཁོར་བ་ངན་སོང་ དོང་ སྤྲུགས་ ནས། །སྲིད་ན་
འགའ་ཡང་མི་གནས་པ། །ཐམས་ཅད་སངས་རྒྱས་མྱུར་ཐོབ་ཤོག །ཅེས་དགེ་
བ་བསྔོ། ཉལ་བའི་ཚེ་སྐྱབས་ཡུལ་མ་བསྡུས་པ་དེ་ཉིད་ལ་མགོ་ཕྱོགས་ནས་
མོས་གུས་རྩེ་གཅིག་པ་གཉིད་དང་བསྲེ་བར་བྱ་ཞིང་། སྐྱབས་འགྲོའི་ཕན་ཡོན་
དང་བསླབ་བྱ་གོ་དོན་རྣམས་ཀྱང་ཉན་པ་པོའི་བློ་དང་འཚམས་པར་ཅི་རིགས་
པ་བཤད་དོ། །
བཞི་པ་སྙིང་རྗེ་བྱང་སེམས་བསྒོམ་པ་ནི། རྟེན་སྙིང་རྗེ་དང་། བརྟེན་པ་
བྱང་ཆུབ་ཀྱི་སེམས་ལས། དང་པོ་ནི། ཕྱོགས་བཅུའི་ནམ་མཁའ་ཇི་ལྟར་གཞལ་
ཡང་མཐའ་མེད་པ་ལྟར་འཇིག་རྟེན་གྱི་ཁམས་ལའང་མཐའ་མེད། དེ་ཐམས་
ཅད་རིགས་དྲུག་གི་སེམས་ཅན་གྱིས་གོ་མཚམས་མེད་པར་ཁྱབ། སེམས་ཅན་
དེ་རྣམས་ཀྱིས་བདག་གི་མ་མ་བྱས་པ་ནི་གཅིག་ཀྱང་མེད་དེ། བདག་གི་སྐྱེ་བ་
ལ་གྲངས་མེད་པ་བཞིན་དུ་སེམས་ཅན་རྣམས་ཀྱིས་བདག་གི་མ་བྱས་པ་ལ་
ཡང་ གྲངས་ དང་ མཐའ་ མེད། མ་ བྱས་ རེས་ བཞིན་ ཚེ་ འདིའི་ མས་ ཇི་ ལྟར་
བསྐྱངས་པ་བཞིན་དུ་གནོད་པ་ཐམས་ཅད་ལས་བསྐྱབས། བརྩེ་བའི་སེམས་
ཀྱིས་ནི་བཟུང་། བྱམས་པའི་སྤྱོད་ལམ་གྱིས་བསྐྱངས་ནས་མཐའ་དང་ཚད་མེད་
པའི་ཕན་པ་སྒོ་དུ་མ་ནས་བཏགས་པའི་དྲིན་ཅན་གྱི་མ་ཤ་སྟག་ཡིན་པ་ལ། ད་
ལྟའི་མ་དང་སྐྱེ་བ་གཞན་གྱི་མ་ཞེས་ཉེ་རིང་རིགས་སུ་གཅོད་པ་ཅི་ལ་རིགས།
དེ་ཐམས་ཅད་འདོད་པ་བདེ་བ་འདོད་ཀྱང་རྨོངས་ཤིང་ཐབས་ལ་མི་མཁས་པ་
- 230 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
སྡུག་བསྔལ་གྱི་རྒྱུ་དང་འབྲས་བུ་ཅི་རིགས་པ་ལ་རྟག་ཏུ་སྤྱོད་ཅིང་མནར་བས་
ཉམ་ཐག་པར་གྱུར་པའི་རྣམ་འགྱུར་ཡིད་ལ་དྲན་པས་བཟོད་དུ་མེད་པའི་སྙིང་
རྗེ་མཆི་མ་འཁྲུག་པ་ཙམ་གྱིས་བློ་བསྐུལ་ནས།
གཉིས་པ་ནི། ཐོག་མ་མེད་པ་ནས་དྲིན་གྱིས་བསྐྱངས་པའི་མ་འདི་དག་མ་
རིག་པའི་མུན་པས་ནི་འཐོམས། ཉོན་མོངས་པས་ཡིད་དཀྲུགས་པས་སྨྱོ། བླང་
དོར་ལ་ལྟ་བའི་མིག་དང་བྲལ། དགེ་བའི་བཤེས་ཀྱི་ལོང་འཁྲིད་ནི་མེད། ཉེས་
སྤྱོད་ཀྱིས་རྡེག་འཆོས་པས་འཁོར་བ་དང་ངན་སོང་གི་གཡང་སར་ལྷུངས་པ་
འདི་རྣམས་ཡལ་བར་བོར་ན་དེ་ལས་ཁྲེལ་ཆུང་བ་སུ་ཞིག་ཡོད། དེས་ན་འདི་
དག་འཁོར་བའི་སྡུག་བསྔལ་ལས་བསྒྲལ་ནས་ཐར་བའི་བདེ་བ་ལ་འགོད་
དགོས། དེའི་ནུས་པ་ད་ལྟ་བདག་ལ་མི་འདུག་པས་བདག་གིས་འགྲོ་ཀུན་སྒྲོལ་
ནུས་པའི་སངས་རྒྱས་ཀྱི་གོ་འཕང་མྱུར་དུ་ཐོབ་པར་བྱ། དེའི་ཆེད་དུ་ཟབ་མོའི་
ལམ་འདི་ཉིད་ཉམས་སུ་བླང་བར་བགྱིའོ། སྙམ་པའི་ལྷག་བསམ་རྩེ་གཅིག་
པས། བདག་དང་མཐའ་ཡས་སེམས་ཅན་རྣམས། །ཡེ་ནས་སངས་རྒྱས་ཡིན་པ་
ལ། །ཡིན་པར་ཤེས་པའི་བདག་ཉིད་དུ། །བྱང་ཆུབ་མཆོག་ཏུ་སེམས་བསྐྱེད་
དོ། །ཞེས་བརྗོད་ཅིང་དོན་བསམ་པ་ནན་ཏན་དུ་བྱས་པའི་མཐར། དོན་དམ་
བྱང་སེམས་ཀྱི་མཚན་ཉིད་སེམས་བསྐྱེད་ཡུལ་སྐྱེད་པ་པོ་བསྐྱེད་པའི་ཀུན་སློང་
གསུམ་ཀ་འཁོར་གསུམ་མི་རྟོག་པའི་ཤེས་རབ་ཀྱིས་རྒྱས་བཏབ་ནས་དགེ་བ་
བསྔོ་ཞིང་། འདིར་ཡང་བསླབ་བྱ་ཕན་ཡོན་གོ་དོན་སོགས་སྐབས་དང་སྦྱར་ཏེ་
བཤད་དོ། །
ལྔ་པ་རྡོར་སེམས་སྒོམ་བཟླས་ནི། ཟབ་མོའི་ལམ་གྱི་ཉམས་རྟོགས་ཁྱད་
- 231-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
པར་ཅན་སྐྱེ་བ་ལ་བར་དུ་གཅོད་པའི་འགལ་རྐྱེན་སྡིག་སྒྲིབ་ཡིན་པས་དེ་ཉིད་
སྦྱོང་དགོས། དེ་སྦྱོང་བའི་མཆོག་ནི་རྡོ་རྗེ་སེམས་དཔའི་སྒོམ་བཟླས་ལ་རྣལ་
འབྱོར་དུ་བྱ་བ་ཡིན་ཏེ། དེ་ཡང་བྱང་ཆུབ་ཀྱི་སེམས་གཉིས་སྔར་བཞིན་དྲན་
པའི་ངང་ལས་རང་གི་སྤྱི་བོར་པདྨ་དང་ཟླ་བའི་དཀྱིལ་འཁོར་གྱི་སྟེང་དུ་ཧཱུཾ་ཡིག་
དཀར་པོ་གསལ་ཞིང་འཚེར་བ། དེ་ཡོངས་སུ་གྱུར་པ་ལས་དཔལ་རྡོ་རྗེ་སེམས་
དཔའ་སྐུ་མདོག་དཀར་པོ་ཞལ་གཅིག་ཕྱག་གཉིས་པ་ཞི་ཞིང་འཛུམ་པའི་
ཉམས་ཅན་རྡོ་རྗེ་དང་དྲིལ་བུ་འཛིན་པ་དར་དང་རིན་པོ་ཆེའི་རྒྱན་ཅན་ཡུམ་རྡོ་
རྗེ་སྙེམས་མ་དཀར་དམར་གྲི་ཐོད་འཛིན་པ་དང་སྙོམས་པར་འཇུག་པ། ཡབ་
ཀྱི་ཐུགས་ཀར་ཟླ་བའི་སྟེང་དུ་ཧཱུྃ་ཡིག་དཀར་པོ་ཡི་གེ་བརྒྱ་པའི་ཕྲེང་བས་
བསྐོར་བར་བསམས་ལ། དཀོན་མཆོག་སྐྱབས་སུ་བཟུང་ནས་ བྱང་ ཆུབ་ཀྱི་
སེམས་དང་ལྡན་པ་རྟེན་གྱི་སྟོབས། སྡིག་པ་མི་དགེ་བའི་ལས་ཐམས་ཅད་ལ་
འགྱོད་སེམས་བྱེད་པ་སུན་འབྱིན་པའི་སྟོབས། ཕྱིན་ཆད་སྲོག་ལ་བབས་ཀྱང་
མི་བགྱིད་སྙམ་པའི་སྡོམ་སེམས་ཉེས་པ་ལས་ལྡོག་པའི་སྟོབས། སྔར་བྱས་ཀྱི་
གཉེན་པོར་རྡོ་རྗེ་སེམས་དཔའི་སྒོམ་བཟླས་བྱེད་པ་གཉེན་པོ་ཀུན་ཏུ་སྤྱོད་པའི་
སྟོབས་ཏེ། སྟོབས་བཞི་པོ་ཚང་བའི་བསམ་སྦྱོར་དང་ལྡན་པའི་ངང་ནས་ཐུགས་
ཀའི་སྔགས་ཕྲེང་ལ་དམིགས་པ་གཏད་དེ། བཅོམ་ལྡན་འདས་རྡོ་རྗེ་སེམས་
དཔའ་མཁྱེན་སྙམ་པའི་མོས་གུས་མཆི་མ་འཁྲུག་པ་ཙམ་དུ་བསྐྱེད་ནས་ཡི་གེ་
བརྒྱ་པ་དང་། ཨོཾ་བཛྲ་ས་ཏྭ་ཧཱུྃ། ཞེས་བཟླས་པས་ཐུགས་ཀའི་ཧཱུཾ་ཡིག་སྔགས་
ཕྲེང་དང་བཅས་པ་ལས་ཡེ་ཤེས་ཀྱི་བདུད་རྩི་འོ་རྒྱུན་ལྟ་བུ་བབས། སྐུའི་
དབྱིབས་བརྒྱུད་སྦྱོར་མཚམས་ནས། བདག་གི་ཚངས་བུག་ཏུ་ཞུགས་པས་སྡིག་
-232.



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
སྒྲིབ་ཐམས་ཅད་རྣག་ཁྲག་དང་དུད་ཁུ་ལ་སོགས་པའི་རྣམ་པས་དབང་པོའི་སྒོ་
དང༌། བ་སྤུའི་བུ་ག་ཐམས་ཅད་ནས་ཐོན་པར་བསམ་ཞིང་སྔགས་བརྒྱ་སྟོང་ལ་
སོགས་པ་ཅི་ནུས་སུ་བཟླས་པའི་མཐར། མགོན་པོ་བདག་ནི་མི་ཤེས་རྨོངས་པ་
ཡིས། །དམ་ཚིག་ལས་ནི་འགལ་ཞིང་ཉམས། །བླ་མ་མགོན་པོས་སྐྱབས་མཛོད་
ཅིག །གཙོ་བོ་རྡོ་རྗེ་འཛིན་པ་སྟེ། །ཐུགས་རྗེ་ཆེན་པོའི་བདག་ཉིད་ཅན། །འགྲོ་
བའི་གཙོ་ལ་བདག་སྐྱབས་མཆི། །སྐུ་གསུང་ཐུགས་རྩ་བ་དང་ཡན་ལག་གི་
དམ་ཚིག་ཉམས་ཆག་ཐམས་ཅད་མཐོལ་ཞིང་བཤགས་སོ། །སྡིག་སྒྲིབ་ཉེས་
ལྟུང་དྲི་མའི་ཚོགས་ཐམས་ཅད་བྱང་ཞིང་དག་པར་མཛད་དུ་གསོལ། ཞེས་
གསོལ་བ་བཏབ་པས་ལུས་ཀྱི་ནང་འཁོར་ལོ་བཞིའི་གནས་རྣམས་བྱང་ཆུབ་
སེམས་ཀྱི་བདུད་རྩིས་སྐྱ་མེར་གྱིས་ཁེངས། སྡིག་སྒྲིབ་ཐམས་ཅད་སངས་ཀྱིས་
དག་ལུས་སེམས་ཟག་མེད་ཀྱི་བདེ་བས་མྱོས་པར་བསམ་ཞིང་། རྡོ་རྗེ་སེམས་
དཔའ་དགྱེས་ཤིང་འཛུམ་པར་མཛད་དེ། རིགས་ཀྱི་བུ་ཁྱོད་ཀྱི་སྡིག་སྒྲིབ་ཉེས་
ལྟུང་ཐམས་ཅད་དག་པ་ཡིན་ནོ། །ཞེས་གནང་བ་བྱིན་ཏེ་འོད་དུ་ཞུ་བ་རང་ལ་
བསྟིམ། རང་ཉིད་རྡོ་རྗེ་སེམས་དཔའ་སྣང་སྟོང་མེ་ལོང་གི་གཟུགས་བརྙན་ལྟར་
གསལ་བ་ལ་བློ་བཞག་ནས། མཐར་བདེ་སྟོང་བརྗོད་བྲལ་གྱི་ངང་ལ་མཉམ་
པར་བཞག །དེ་ཡང་སྦྱང་བྱའི་སྡིག་སྒྲིབ། སྦྱོང་བྱེད་ཐབས། སྦྱོང་མཁན་སྒྲུབ་
པ་པོ་མ་གྲུབ་པ་སྟེ་འཁོར་གསུམ་མི་རྟོག་པའི་ཤེས་རབ་ཀྱིས་རྒྱས་འདེབས་པ་
ནི་སྡིག་སྦྱོང་གི་མཆོག་གོ །མཐར་དགེ་བ་བསྔོ། འདི་ཉིད་སྡིག་པ་དག་པའི་
མཚན་མ་མ་མཐོང་གི་བར་དུ་བྱའོ། །
དྲུག་པ་ བླ་མའི་རྣལ་འབྱོར་ནི། ཟབ་མོའི་ལམ་གྱི་མཐུན་རྐྱེན་བསོད་
- 233 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ནམས་དང་ཡེ་ཤེས་ཀྱི་ཚོགས་སྟོབས་སུ་བྱ་བའི་ཐབས་མཆོག་ཏུ་གྱུར་པ་ཡིན་
ཏེ། ལམ་འདིའི་རྟེན་འབྲེལ་གྱི་གནད་ཐམས་ཅད་འདི་ནས་སྒྲིག་དགོས་པའི་
ཕྱིར་རོ། །དེ་ལ་ཚོགས་བསགས་པ་དང་གསོལ་བ་གདབ་པ་གཉིས་ལས། དང་
པོ་ནི། མདུན་གྱི་ནམ་མཁའ་སེང་གེས་བཏེགས་པའི་རིན་པོ་ཆེའི་ཁྲི་སྣ་ཚོགས་
པདྨ་དང་ཉི་ཟླའི་གདན་ལ་རྩ་བའི་བླ་མ་བརྒྱུད་པའི་བླ་མ་ཀུན་འདུས་ཀྱི་ངོ་བོ་
དེ་ཉིད་རྣམ་པ་རྡོ་རྗེ་འཆང་ཆེན་པོ་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་
རྡོ་རྗེ་དང་དྲིལ་བུ་འཛིན་པ། ཡུམ་ཕག་མོ་དམར་མོ་གྲི་ཐོད་འཛིན་པ་དང་
མཉམ་པར་སྦྱོར་བ། གཉིས་ཀའང་དར་གྱི་ན་བཟའ་དང་རིན་པོ་ཆེ་དང་རུས་
པའི་རྒྱན་གྱིས་བརྒྱན་པ་ཡབ་རྡོ་རྗེའི་སྐྱིལ་ཀྲུང་དང་ཡུམ་པདྨའི་སྐྱིལ་ཀྲུང་གིས་
རོལ་པ་སྐུ་ལ་བདེ་གཤེགས་ཞི་ཁྲོའི་དཀྱིལ་འཁོར་རྫོགས་ཤིང་མཁའ་འགྲོའི་
སྤྲིན་ཕུང་འཕྲོ་བ། འོད་ཟེར་རྣམ་ལྔ་རབ་ཏུ་འབར་བའི་ཀློང་ན་བཞུགས་པའི་
སྤྱི་བོར་ཨོཾ། །མགྲིན་པར་ཨཱཿ ཐུགས་ཀར་ཧཱུྃ་ཧཱུྃ་ལས་འོད་ཟེར་འཕྲོས། བླ་མ་
དང་སངས་རྒྱས་བྱང་ཆུབ་སེམས་དཔའ་ཐམས་ཅད་སྤྱན་དྲངས་ནས་གཉིས་སུ་
མེད་པར་ཐིམ་སྟེ་སྔར་བས་ཀྱང་གཟི་མདངས་འབར་བར་བསམས་ཏེ། བླ་མ་
བདེ་ གཤེགས་ འདུས་ པའི་སྐུ། །དཀོན་མཆོག་གསུམ་ གྱི་རང་བཞིན་ཉིད། །
ཅེས་དང་། སྡོམ་འབྱུང་ལས། བླ་མ་སངས་རྒྱས་བླ་མ་ཆོས། །དེ་བཞིན་བླ་མ་
དགེ་འདུན་ཉིད། །ཅེས་གསུངས་པ་ལྟར་སྐྱབས་གནས་ཀུན་འདུས་ཀྱི་ངོ་བོར་
ངེས་ཤེས་བསྐྱེད་ནས་དེ་ཉིད་ཚོགས་ཞིང་དུ་བྱས་ཏེ་སྐུ་གསུམ་གྱི་མཎྜལ་འབུལ་
བ་ལས། དང་པོ་ནི། རིན་པོ་ཆེ་ལ་སོགས་པའི་མཎྜལ་བཟུང་སྟེ། བ་བྱུང་དང་
དྲི་བཟང་གི་ཆུས་བྱུག་ཅིང་། མེ་ཏོག་དང་བཅས་པས་གཡོན་དུ་བསྐོར་ལ། ཨོཾ་
- 234-



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
བཛྲ་བྷཱུ་མི་ཨཱཿཧཱུྃ། ཞེས་བརྗོད་པས་གསེར་གྱི་ས་གཞིར་བསམ། ཨོཾ་བཛྲ་རེ་ཁེ་
ཨཱཧཱུྃ། ཞེས་པས་ལྕགས་རི་མུ་ཁྱུད། མེ་ཏོག་གི་ཚོམ་བུ་རིམ་བཞིན་དགོད་པས།
དབུས་སུ་རི་ རབ། ཤར་ལུས་འཕགས་པོ། ལྷོ་འཛམ་བུ་གླིང༌། ནུབ་བ་ལང་
སྤྱོད། བྱང་སྒྲ་མི་སྙན། ཤར་ གྱི་ གཡས་ གཡོན་དུ་ལུས་ དང་ ལུས་ འཕགས་
སོགས་ གླིང་ ཕྲན་རྣམས་ དང༌། གླིང་རྣམས་ ཀྱི་ནང་ གི་ ཤར་ སོགས་ ཕྱོགས་
བཞིར། གླང་ པོ། བློན་ པོ། རྟ་ མཆོག །བཙུན་ མོ་ རྣམས་ དང་། མེ་ སོགས་
མཚམས་ བཞིར། དམག་ དཔོན། འཁོར་ལོ། ནོར་བུ། གཏེར་ཆེན་པོ་རྣམས་
དང་། རི་རབ་ཀྱི་ཤར་དུ་ཉི་མ། ནུབ་ཏུ་ཟླ་བ་རྣམས་ཀྱི་ཚོམ་བུ་བཀོད་པ་སོ་
སོའི་རྣམ་པ་གསལ་བ་ལྷ་མིའི་འདོད་ཡོན་མ་ཚང་བ་མེད་པས་གང་བ་དང༌།
བདག་གི་ལུས་ལོངས་སྤྱོད་དུས་གསུམ་བསགས་ཡོད་ཀྱི་དགེ་ཚོགས་ཐམས་
ཅད་ཕུལ་བར་བསམ་ཞིང་། རིན་ཆེན་མཎྜལ་ ཡིད་འོང་མཆོད་པའི་སྤྲིན། །
འདོད་དགུའི་འབྱོར་ཚོགས་དཔག་མེད་དང་ལྡན་པ། །དཔག་ཡས་ནམ་མཁའི་
རྒྱན་གྱུར་འདི་ཕུལ་བས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག ། ཅེས་
བརྗོད་ཅིང་ཚོམ་བུ་གསོ་བ་དང་སེམས་ཀྱིས་གསལ་འདེབས་པ་རྣམས་སུམ་
ཕྲུགས་སུ་བྱའོ། །དེ་ལྟར་ཚོམ་བུ་ཉེར་གསུམ་མའི་ལུགས་སུ་བྱས་པ་ནི་མཎྜལ་
སྟོན་བྱེད་ཀྱི་རྩ་བའི་གཞུང་རྣམས་ཀྱི་རྗེས་སུ་འབྲངས་པ་ཡིན་ལ། ཚོམ་བུ་སོ་
བདུན་མ་དེང་སང་ཡོངས་གྲགས་ཀྱི་ལག་ལེན་ལྟར་བྱས་ཀྱང་འགལ་བར་མི་
སེམ་མོ། །
གཉིས་པ་ནི། ཚོམ་བུ་དགུ་བཀོད་ལ། འོག་མིན་རྣམ་དག་སྟུག་པོ་བཀོད་
པའི་ཞིང་ཁམས་ཡེ་ཤེས་རིན་པོ་ཆེའི་གཞལ་ཡས་ཁང་སྒེག་སོགས་འདོད་ཡོན་
- 235-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གྱི་ལྷ་མོ་མཆོད་པའི་སྤྲིན་ཕུང་ནམ་མཁའ་གང་བར་སྤྲོ་བར་དམིགས་ཏེ། འོག་
མིན་བདེ་ཆེན་རིན་ཆེན་གཞལ་ཡས་ཁང་། །སྣ་ཚོགས་མཆོད་པའི་སྤྲིན་གྱི་བླ་
རེ་ཅན། །ནམ་མཁའ་གང་བར་དམིགས་ཏེ་ཕུལ་བ་ཡིས། །འགྲོ་ཀུན་ལོངས་
སྐུའི་ཞིང་ལ་སྤྱོད་པར་ཤོག །ཅེས་སྔར་བཞིན་སུམ་ཕྲུགས་སུ་འབུལ་ལོ། །
གསུམ་པ་ནི། ཚོམ་བུ་ལྔ་བཀོད་ལ། ཆོས་ཉིད་འོད་གསལ་གྱི་ཞིང་ཁམས་
རང་བཞིན་རྣམ་པར་དག་ཅིང་ལྷུན་གྱིས་གྲུབ་པའི་ཡོན་ཏན་གྱི་སྣང་ཆ་ཡེ་ཤེས་
ཀྱི་རང་འོད་དུ་འཚེར་བ་འཁོར་འདས་རོ་མཉམ་ཆོས་ཀྱི་དབྱིངས་སུ་འབྱམས་
ཀླས་པའི་དགོངས་པ་བསྐྱང་ཞིང་། འོད་གསལ་ལྷུན་གྲུབ་ཡེ་ཤེས་རིགས་ལྔའི་
ཞིང་། །སྐུ་དང་ཐིག་ལེས་ཡེ་ནས་བརྒྱན་པ་འདི། །རང་སྣང་དག་པས་ལེགས་
པར་ཕུལ་བ་ཡིས། །ཀུན་བཟང་ཆོས་སྐུའི་ཞིང་ལ་སྤྱོད་པར་ཤོག །ཅེས་འཁོར་
གསུམ་དམིགས་པ་མེད་པའི་ཤེས་རབ་ཀྱིས་ཟིན་པར་བྱས་ཏེ་འབུལ་ལོ། །སྤྲོ་
ཞིང་ནུས་ན་ཕྱི་ནང་གསང་བའི་མཆོད་པའི་ཁྱད་པར་ཇི་སྙེད་པས་ཀྱང་མཆོད་
པར་བྱའོ། །
གཉིས་པ་གསོལ་བ་གདབ་པ་ནི། བླ་མ་དེ་ཉིད་དཀོན་མཆོག་ཀུན་འདུས་
ཀྱི་ངོ་བོར་ངེས་ཤེས་བསྐྱེད་ནས། སྐྱོན་རྟོག་གི་བློ་ངན་སྤངས་ཏེ་ཡོན་ཏན་རྗེས་
སུ་དྲན་པས་དད་པའི་བློ་སྣ་དྲངས་ཏེ་ཚད་མེད་པའི་དད་པ་དང་མོས་གུས་མཆི་
མ་འཁྲུག་པ་ཙམ་དུ་བསྐྱེད་ནས་བླ་བརྒྱུད་ཀྱི་གསོལ་འདེབས་ལོགས་ན་ཡོད་པ་
ལྟར་བྱ་ཞིང་། བསྡུ་ན་བླ་མ་སྐུ་བཞིའི་གསོལ་འདེབས་ཙམ་དང་། ཁྱད་པར་ཨོ་
བཛྲ་གུ་རུ་པདྨ་སིདྡྷི་ཧྲི་མ་ཧ་རི་ནི་ས་ར་ཙ་ཧྲི་ཡ་སིདྡྷི་ཕ་ལ་ཨཱཧཱུཾ། ཞེས་ཅི་ནུས་
སུ་བཟླ་ཞིང་། ཕྱི་སྣོད་ ཞལ་ཡས་ཁང་
། ནང་བཅུད་བླ་མའི་རང་བཞིན། སྒྲ་
• 236 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
གྲག་སྔགས་ཀྱི་རང་སྒྲ། དྲན་རྟོག་ཆོས་ཉིད་ཀྱི་འཁོར་ལོ་ལས་མི་འདའ་བར་
བྱས་ནས་མཐར་དུས་གསུམ་སངས་རྒྱས་ཐམས་ཅད་ཀྱི་ངོ་བོ་སྐུ་བཞིའི་བདག་
ཉིད་དཔལ་ལྡན་བླ་མ་དམ་པ་ལ་གསོལ་བ་འདེབས་སོ། །བདག་ལ་དབང་
བསྐུར་བྱིན་གྱིས་བརླབ་ཏུ་གསོལ། ཟབ་ལམ་གྱི་རྟོགས་པ་ཁྱད་པར་ཅན་རྒྱུད་
ལ་སྐྱེ་བར་བྱིན་གྱིས་བརླབ་ཏུ་གསོལ། ཀ་དག་གནས་ལུགས་ཀྱི་ལྟ་བ་རྟོགས་
པར་བྱིན་གྱིས་བརླབ་ཏུ་གསོལ། ལྷུན་གྲུབ་སྣང་བཞིའི་ཡེ་ཤེས་མཐར་ཕྱིན་
པར་བྱིན་གྱིས་བརླབ་ཏུ་གསོལ། ཞེས་གསོལ་བ་བཏབ་པས་བླ་མར་དགྱེས་
ཤིང་འཛུམ་པའི་གནས་གསུམ་གྱི་ཡི་གེ་གསུམ་ལས་འོད་ཟེར་དཀར་དམར་
མཐིང་གསུམ་འཕྲོས། རང་གི་གནས་གསུམ་དུ་རིམ་པར་ཞུགས་ཤིང་ཐིམ་པས་
ལུས་ཀྱི་ནང་ཐམས་ཅད་གང་སྒོ་གསུམ་གྱི་དྲི་མ་སྦྱངས། དབང་བཞི་ཐོབ། སྐུ་
བཞི་མངོན་དུ་བྱས་པར་བསམ་ཞིང་། སླར་ཡང་མོས་གུས་གདུང་ཤུགས་དྲག་
པོས་གསོལ་བ་བཏབ་པས་བླ་མ་སྤྱི་བོར་བྱོན་ཚད་མེད་པའི་ཐུགས་རྗེས་འོད་དུ་
ཞུ་ནས་རང་གི་སྤྱི་བོ་ནས་ཐིམ་པས། རང་གི་སྒོ་གསུམ་དང་ བླ་མའི་ རྡོ་ རྗེ་
གསུམ་དབྱེར་མི་ཕྱེད་པ་བདེ་སྟོང་ཟུང་འཇུག་གི་ངང་ལ་ཅི་ནུས་སུ་མཉམ་
བཞག་བྱ་ཞིང་དགེ་བ་བསྔོ། དེ་ལྟར་བྱིན་རླབས་ཀྱི་ནུས་པ་ཐོབ་པའི་རྟགས་མ་
བྱུང་གི་བར་དུ་འབད་པར་བྱའོ། །དེ་དག་ནི་མདོ་དང་སྔགས་གཉིས་ཀའི་སྔོན་
འགྲོ་ཐུན་མོང་པའི་དབང་དུ་བྱས་པའོ། །
གཉིས་པ་ཐུན་མོང་མ་ཡིན་པའི་སྔོན་འགྲོས་གནས་ལུགས་གཏན་ལ་
དབབ་པ་ལ་གསུམ་སྟེ། འཁོར་འདས་རུ་ཤན་དབྱེ་བ། སྒོ་གསུམ་གྱི་སྔོན་འགྲོ།
རྣལ་དུ་དབབ་པའོ། །དང་པོ་ལ་རུ་ཤན་དབྱེ་བར་བསྟན་པ་དང་། ཇི་ལྟར་དབྱེ་
- 237 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བའི་ཚུལ་ལོ། །དང་པོ་ནི། ཐལ་གྱུར་ལས། འཁོར་འདས་རུ་ཤན་མ་ཕྱེ་ན།
ཁམས་ གསུམ་ ལུས་ ངག་ ཡིད་ ཀྱིས་ ཀྱང་། །འབྲེལ་ པ་ཆོད་ པར་ མི་ འགྱུར་
བས། །འཁོར་འདས་རུ་ཤན་དབྱེ་བར་བྱ། །ཞེས་གསུངས་པས། སེམས་ཅན་
རྣམས་ཀྱི་ལུས་ངག་ཡིད་གསུམ་གྱི་ཆོས་ཉིད་ཡེ་ནས་རང་བཞིན་གྱིས་རྣམ་པར་
དག་ཀྱང་གནས་སྐབས་གློ་བུར་འཁྲུལ་པའི་སྣང་ཞེན་གྱིས་བསྒྲིབས་པས་ཐོག་
མ་མེད་པ་ནས་ད་ལྟ་ཡན་ཆད་རིགས་དྲུག་གི་གནས་སུ་བར་མེད་དུ་འཁོར་ཞིང་
རིགས་དྲུག་སོ་སོའི་ལུས་ཀྱི་རྣམ་འགྱུར་ངག་གི་སྨྲ་བརྗོད། སེམས་ཀྱི་རྟོག་
དཔྱོད། སྡུག་བསྔལ་གྱི་མྱོང་ཚུལ་གྲངས་ཀྱིས་མི་ཆོད་པ་ཞིག་བྱས་ཀྱང་དོན་
མེད་པ་འབའ་ཞིག་ཏུ་སོང་མོད། ད་དུང་ཟིན་མེད་ཀྱི་ལས་ལ་ཞེན་ཅིང་ཆགས་
པས་ཅི་ཞིག་བྱ། དེས་ན་ད་རེས་འཁོར་འདས་རུ་ཤན་ཕྱེད་པར་བྱས་ཏེ་ཕྱིན་
ཆད་འཁོར་བར་སྐྱེ་བའི་གཞི་རྩ་ཆོད་པ་ཞིག་བྱ་དགོས་ཏེ། ཇི་ལྟར་དབྱེ་ན།
འཁོར་བའི་ལས་སྣང་དང་རྣམ་པ་མཐུན་པར་ལམ་དུ་བྱས་པས་ལས་ངན་གྱི་
མཚང་རྟོགས་ནས་ ཕྱིན་ཆད་འཛིན་ཞེན་ ལས་ གྲོལ་ བར་ འགྱུར་ བའི་ ཕྱིར། །
གསང་སྔགས་ཐུན་མོང་བ་ལས་ཀྱང་། ། རྣམ་རྟོག་ལས་ནི་རྣམ་རྟོག་དང་། །
སྲིད་པ་ཉིད་ཀྱིས་སྲིད་པ་དག །ཇི་ལྟར་རྣ་བར་ཆུ་ཞུགས་པ། །ཆུ་གཞན་གྱིས་
ནི་དགུག་པར་བྱ། །དེ་བཞིན་དངོས་པོའི་རྣམ་རྟོག་ཀྱང་། །རྣམ་པར་ངེས་པར་
སྦྱང་བར་བྱ། །ཞེས་སོགས་གསུངས་པ་དང་གནད་གཅིག་གོ །
གཉིས་པ་ལ་ཕྱི་ནང་ གཉིས་ལས། །དང་པོ་ཕྱི་ལྟར་དབྱེ་བ་ནི། འདས་
རྗེས་ལས། ལུས་ཀྱི་སྔོན་འགྲོ་བྱ་བའི་ཕྱིར། །རིགས་དྲུག་སྤྱོད་པ་སྣ་ཚོགས་
སྦྱང་། །དཀོན་མཆོག་ གསུམ་གྱི་སྤྱོད་པའང་སྤྱད། །ཅེས་སོགས་གསུངས་པ་
- 238 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
ལྟར། རི་ངོགས་ལུང་སྟོང་སོགས་མིའི་འགྲོ་འོང་མེད་པའི་གནས་དབེན་པར་
སོང་ཏེ། གཞི་བདག་ལ་གཏོར་མ་བྱིན་ནས། ད་ནི་སེམས་ཅན་ གྱི་དོན་དུ་
འཁོར་འདས་རུ་ཤན་ཕྱེ་ལ་ཕྱིན་ཆད་འཁོར་བར་མི་ལྡོག་པར་བྱའོ་སྙམ་དུ་
སེམས་བསྐྱེད་ནས། དམྱལ་བ་ལ་ཚ་ གྲང་། ཡི་དྭགས་ལ་བཀྲེས་སྐོམ། དུད་
འགྲོ་ལ་བཀོལ་སྤྱོད། མི་ལ་སྐྱེ་རྒ་ན་འཆི། ལྷ་མིན་ལ་འཐབ་རྩོད། ལྷ་ལ་འཕོ་
ལྟུང་སོགས་རིགས་དྲུག་གི་བདེ་སྡུག་སྤྱོད་ཚུལ་ཐམས་ཅད་སེམས་ཀྱིས་རང་
རྒྱུད་ལ་མྱོང་བར་བསམ་ཞིང་། ལུས་ཀྱིས་འཕྱོང་རྒྱུག་འགྲོ་འདུག་སོགས་རྣམ་
འགྱུར་ ཐམས་ཅད་བྱ། ངག་ གིས་ དེ་དང་ དེའི་སྒྲ་སྐད་སྣ་ཚོགས་བརྗོད་པ་
སོགས་ཤུགས་འབྱུང་འགག་མེད་དུ་སྤྱོད་པས་ངལ་དུབ་འགྱུ་བ་སྤུན་དག་ཏུ་མ་
གྱུར་གྱི་བར་དུ་བྱས་ནས་རྗེས་ཤེས་ཀྱི་རང་ངོ་ལ་ལྟ་ཞིང་ངལ་བསོ། ཡང་ལུས་
ཀྱིས་བདེ་བར་གཤེགས་པ་ཞི་ཁྲོའི་སྐུའི་རྣམ་འགྱུར་དང་། ངག་གསང་སྔགས་
ཀྱི་སྒྲ་སྐད་ཡིད་དེ་དག་གི་རྣམ་པ་གསལ་བ་དང་འཛིན་ཅི་ནུས་བྱས་ལ་རྗེས་
ཤེས་ཀྱི་རང་ངོ་བསྐྱང་ངོ༌། །
དེ་ལྟར་བྱས་པས་ལུས་ལ་ཚ་གྲང་བཀྲེས་སྐོམ་ཆགས་ཞེན་དགག་སྒྲུབ་
མེད་པ་དང་ངག་བླ་མའི་གདམས་ངག་གི་ཚིག་དོན་ལ་སྒོམ་བྱུང་གི་ཤེས་རབ་
འཆར་བ་དང་། སེམས་གསལ་སྟོང་འགག་མེད་བདེ་བའི་ཉམས་རྩོལ་མེད་དུ་
འཆར་བ་རྣམས་མ་བྱུང་གི་བར་དུ་སྦྱང་ངོ༌། །དེ་དག་གི་དགོས་པ་ནི། ལུས་ངག་
ཡིད་ གསུམ་ གྱི་ སྡིག་ པ་ དག །བར་ ཆད་ ཞི། མངོན་ཞེན་ ལྡོག །སྐུ་ གསུང་
ཐུགས་རྡོ་རྗེར་འཚང་རྒྱ་བར་བྱེད་པའོ། །གཞུང་རྩ་བར་ལུས་ངག་ཡིད་གསུམ་
རུ་ཤན་ སོ་ སོར་དབྱེ་བ་དང༌ སྒོ་གསུམ་ གྱི་ སྔོན་འགྲོ་སྤེལ་ནས་ བྱེད་ པར་
- 239 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསུངས་ཀྱང་རུ་ཤན་དབྱེ་བ་ཁོ་ན་སུམ་ཕྲུགས་སུ་བྱས་ན་ཉམས་ལེན་གནད་
འདྲིལ་ཞིང་ཆུན་ཆེ་བར་དགོངས་ནས་བཤད་མ་ཐག་པ་ཉིད་བླ་མ་རྣམས་ཀྱི་
ཕྱག་ལེན་ལ་མཛད་དོ། །
གཉིས་པ་ནང་ལྟར་རུ་ཤན་དབྱེ་བ་ལ་དབྱེར་བར་བསྟན་པ་དང་། ཇི་ལྟར་
དབྱེ་བའི་ཚུལ་ལོ། །དང་པོ་ནི། ཀློང་གསལ་ལས། ནང་གི་འཁྲུལ་རྒྱུ་ཟད་པའི་
ཕྱིར། །འཁོར་འདས་རུ་ཤན་ནང་ལྟར་བྱེད། །ཞེས་གསུངས་པས། ཕྱི་ལྟར་རུ་
ཤན་དབྱེ་བས་ཕྱི་འཁྲུལ་པའི་རྐྱེན་སྣང་ཟད་ཀྱང་། ནང་འཁྲུལ་པའི་རྒྱུ་དང་ས་
བོན་མ་ཟད་ན་ཞེ་སྡང་སོགས་ཉོན་མོངས་པའི་ཀུན་སློང་གིས་མི་དགེ་བའི་བག་
ཆགས་ས་བོན་སོ་སོ་ལ་བཞག་པས་དེ་དང་དེའི་ནུས་པ་སད་པར་བྱས་ཏེ་
འབྲས་བུ་རིགས་དྲུག་གི་འཁོར་རྒྱུད་ཆོད་པར་མི་འགྱུར་བས་དེ་ཆོད་པར་བྱ་
བའི་ཕྱིར་རོ། །
གཉིས་པ་ནི། འདས་ རྗེས་ལས། ལུས་འདི་མ་རིག་རྒྱུས་བསྐྱེད་ཕྱིར། །
རིགས་དྲུག་ས་བོན་ཉིད་དུ་གནས། །རིག་པ་སྐུ་གསུམ་དངོས་ཡིན་ཕྱིར། །སྐུ་
གསུམ་ཡི་གེ་འབྲུ་གསུམ་ཤར། །ཡི་གེ་རྩལ་སྦྱང་རུ་ཤན་དབྱེ། །ཞེས་གསུངས་
པ་དང་། ས་བོན་གནས་ཚུལ་ནི། ཀློང་གསལ་ལས། སྤྱི་བོ་མགྲིན་པ་སྙིང་ག་
དང༌། །ལྟེ་བ་གསང་གནས་རྐང་མཐིལ་དུ། །ཨ་སུ་ནི་ཏྲི་པྲ་དུ་གནས། །ཞེས་
པས་སྦྱང་གཞི་འགྲོ་བ་རྣམས་ཀྱི་ལུས་ཀྱི་གནས་དྲུག་ཏུ། སྦྱང་བྱ་སྤྱི་བོར་ལྷའི་
ས་བོན་ཨ་དཀར་པོ། །མགྲིན་པར་ལྷ་མིན་གྱི་ས་བོན་སུ་ལྗང་སེར། སྙིང་གར་
མིའི་ས་བོན་ནི༔སྔོ་སྐྱ། ལྟེ་བར་དུད་འགྲོའི་ས་བོན་ཏྲི་དམར་ནག །གསང་བར་
ཡི་དྭགས་ཀྱི་ས་བོན་སྡེ་དམར་ནག །རྐང་མཐིལ་དུ་དམྱལ་བའི་ས་བོན་དུ་དུད་
- 240 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད། །
ཁ་རྣམས་ལ་འགྲོ་བ་དྲུག་གི་བག་ཆགས་རྣམས་ལྷན་སྐྱེས་སུ་གནས་པ་རྣམ་པ་
སོལ་དོང་དུ་དུ་བ་འཕྱུར་བ་ལྟར་བསམ་ཞིང་། སྦྱོང་བྱེད་རིག་པའི་ཡེ་ཤེས་རྡོ་རྗེ་
གསུམ་རྣམ་པ་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་པོ། སྙིང་གར་ཧཱུྃ་
མཐིང་ག་རྣམས་བཀྲག་མདངས་འོད་ཟེར་འབར་བར་བསམས་ལ། ཡི་གེ་
གསུམ་བཟླས་པའི་རྐྱེན་གྱིས་དེ་ལས་ཡེ་ཤེས་ཀྱི་མེ་རང་འོད་དུ་འབར་བས་ཡི་
གེ་དྲུག་བག་ཆགས་དང་བཅས་པ་ཐམས་ཅད་དངོས་མེད་དུ་བསྲེགས། འཁོར་
བ་དང་ངན་སོང་གི་རྒྱུ་འབྲས་ཐམས་ཅད་སྦྱངས་ནས་རང་ལུས་དྭངས་གསལ་
ཤེལ་གོང་ཕྱིས་པ་ལྟར་བསམ་ཞིང་། ཨོཾ་ཨཱཧཱུྃ་འབུམ་ཚོ་བདུན་དབྱངས་སྙན་
པོས་བཟླའོ། །དེས་སྡིག་པ་དག་པའི་རྟགས་དངོས་སམ་རྨི་ལམ་ཅི་རིགས་པར་
འབྱུང་ཞིང་ལུས་ངག་ཡིད་གསུམ་ཐ་མལ་གྱི་འཛིན་ཞེན་དག །ལུས་བདེ་ངག་
དག་སེམས་གསལ་སྟོང་མི་རྟོག་པའི་ཉམས་མ་ཤར་གྱི་བར་དུ་འབད་པར་བྱ་
སྟེ། ཀློང་གསལ་ལས། རུ་ཤན་ནང་ལྟར་སུས་ཕྱེ་བ། །འཁྲུལ་རྒྱུ་འཁོར་བའི་ས་
བོན་སྟོངས། །གསུམ་པོ་འཁོར་བར་ལྡོག་པ་མེད། །ཅེས་དང་། དེ་ལྟར་ས་བོན་
མ་ཟད་ན། །འཁོར་བའི་འབྲེལ་ཐག་ཆོད་མི་འགྱུར། །ཞེས་གསུངས་པས་རྒྱུ་ས་
བོན་ཟད་ན་དེས་བསྐྱེད་ཀྱི་འབྲས་བུ་མི་འབྱུང་བ་བཞིན་ནོ། །
གཉིས་པ་སྒོ་གསུམ་གྱི་སྔོན་འགྲོ་ལ་གསུམ་ལས། དང་པོ་ལུས་ཀྱི་སྔོན་
འགྲོ་ནི། ཐལ་ འགྱུར་ ལས། །རྡོ་ རྗེ་ སྐྱིལ་མོ་ཀྲུང་ བཅས་ ཏེ། །ལུས་ སྦྱངས་
སེམས་ལ་ཕན་པ་འོ། །ཞེས་གསུངས་པས། དེ་ཡང་ལུས་ལ་གནད་དུ་བསྣུན་ན་
སེམས་ཀྱི་དྭངས་སྙིགས་ཕྱེད་པར་འགྱུར་བའི་ཕྱིར། རྐང་མཐིལ་གཉིས་སྦྱར་
སོར་མོ་བཅུ་ས་ལ་བཙུགས་པུས་མོ་ཕྱིར་བརྒྱངས་རྒལ་ཚིགས་དྲང་པོར་བསྲང་།
-241 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལག་པ་གཉིས་སྤྱི་བོར་མ་རེག་པར་ཐལ་མོ་སྦྱར། གྲུ་མོ་གཉིས་ཐད་སོར་ཕྱིར་
བརྒྱང་། མགྲིན་ པ་ ཨོལ་མདུད་ནོན་པར་ བྱས། ཉ་ བཞི་ཤུགས་ཕྱུངས་ནས་
བསྒྲིམས་ཏེ་རྡོ་རྗེའི་འདུག་སྟངས་བྱས་པ་བཞིན་དུ་རྡོ་རྗེ་སྔོན་པོ་རྩེ་གསུམ་པ་མེ་
འབར་བ་ཞིག་ཏུ་བསྒོམ། དེས་ལུས་ཁོལ་བུར་ན་ཞིང་ཚུགས་མི་ཐུབ་པ་དང་
དྲོད་སྐྱེ་ཞིང་ སེམས་རྟོག་མེད་དུ་གནས་པར་འགྱུར་རོ། །དེའི་ ཚེ་ ལུས་རང་
བབས་སུ་ཁྲེས་སེ་བསྒྱུར་ལ་སེམས་རྟོག་མེད་ཀྱི་རང་ངོ་བསྐྱང་ངོ༌། །དེ་ཡང་རྡོ་
རྗེའི་ཡར་རྩེ་གསུམ་གྱིས་ངོ་བོར་རང་བཞིན་ཐུགས་རྗེ་གསུམ་དང་མར་རྩེ་སྐུ་
གསུམ། སྐེད་པ་གཅིག་ཏུ་འདྲིལ་བ་ལམ་དབྱེར་མི་ཕྱེད་པ་མཚོན་པའོ། །དེའི་
དགོས་པ་ནི་གསུམ་སྟེ། ཐུན་མོང་དུ་ལུས་ཀྱི་སྡིག་པ་འདག་ཅིང་བར་ཆད་ཞི།
ཁྱད་པར་ལུས་ཀྱི་མངོན་ཞེན་ལྡོག་པས་འཁོར་བར་མི་ལྟུང་། མཐར་ཐུག་སྐུ་རྡོ་
རྗེ་སྤྲུལ་པའི་སྐུར་གཉིས་སུ་མེད་པར་འགྱུར་རོ། །
གཉིས་པ་ངག་གི་སྔོན་འགྲོ་ལ་བཞི་སྟེ། ཐལ་འགྱུར་ལས། ངག་ནི་ཧཱུཾ་
ཞེས་གནས་པ་ལ། །རྒྱས་གདབ་པ་དང་རྩལ་སྦྱང་ཉིད། །གཉེན་བཙལ་ལམ་དུ་
གཞུག་པ་ཡིས། །ཞེས་གསུངས་པའི་དང་པོ་ལ་གཉིས་ཀྱི་ཕྱི་སྣང་བ་ལ་རྒྱས་
གདབ་པ་ནི། དབེན་པར་ལུས་གནད་ཆོས་བདུན་བཅས་ཏེ། སྙིང་གར་ཧཱུཾ་སྔོན་
པོ་ཞིག་བསྒོམས་པ་གསལ་སྣང་ཐོན་པར་བྱས་ནས་སོ་དང་མཆུ་མ་རེག་ཙམ་དུ་
རླུང་དང་ཤེས་པ་ཧཱུཾ་གསུམ་གཅིག་ཏུ་བསྲེས་ནས་ཧཱུྃ་གི་གླུ་སྙན་ལ་རིང་བར་
བླངས་བས་སྙིང་གའི་ཧཱུྃ་ལས་ཧཱུྃ་ཡིག་མང་པོ་ཐོལ་ཐོལ་བྱུང་། སྣ་བུག་གཡས་
ནས་ཐོན། ཕྱིའི་སྣང་བ་ཐམས་ཅད་ཧཱུྃ་གིས་མེ་རེ་རེ་ཁེངས་པས་སྣང་བ་ཐམས་
ཅད་ཧཱུྃ་གི་རང་བཞིན་དུ་འཆར་བ་ནི་རྒྱས་ཐེབས་པའོ། །དེས་ནི་སྣང་བར་རང་
- 242 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
བཞིན་མེད་ པར་ གྲོལ་ བའི་ དགོས་ པ་ ཡོད་དོ། ཡང་། ནང་ ཕུང་པོ་ལ་རྒྱས་
གདབ་པ་ནི། ཡང་ཧཱུཾ་སྔར་ལྟར་བརྗོད་པས་ཕྱི་རོལ་གྱི་ཧཱུྃ་རྣམས་རྣ་བུག་གཡོན་
ནས་ཐོགས་པ་མེད་པར་ཞུགས་ལུས་ཀྱི་ནང་ཐམས་ཅད་མེ་རེ་རེ་གང་བར་
བསམ་ཞིང་རླུང་བཟུང་། ལུས་ཧཱུྃ་གིས་གང་བར་རྩོལ་མེད་དུ་འཆར་ཞིང་མི་
བདེ་བ་སྙམ་བྱེད་པ་ནི་རྒྱས་ཐེབས་པའོ། །དེས་ནི་ཕུང་པོ་རང་བཞིན་མེད་པར་
གྲོལ་བའི་དགོས་པ་ཡོད་དོ། །
གཉིས་པ་ལ་གཉིས་ཀྱི་ཕྱི་སྣང་བ་ལ་རྩལ་སྦྱང་བ་ནི། སྙིང་གའི་ཧཱུྃ་ཡིག་
སྔར་ལྟར་གསལ་བ་ལས་ཧཱུཾ་དྲག་པོ་ངར་དང་ལྡན་པར་བརྗོད་པས་སྙིང་གའི་ཧཱུྃ་
ལས་ཧཱུྃ་མཐིང་ནག་དྲག་ལ་རྩུབ་པ་རྣོ་ཞིང་མྱུར་བའི་ཤུགས་དང་ལྡན་པ་ཡུལ་ཆེ་
ཆུང་གང་ལ་སྤྲོ་བ་དེ་དང་འཚམས་པ་མང་པོ་ཐོལ་ཐོལ་བྱུང་བས་ཕྱི་རོལ་གྱི་
སྣང་བ་ཐམས་ཅད་ཐལ་བྱུང་དུ་ཕུག་ནས་ཁྲལ་ཁྲོལ་དུ་སོང་བར་བསམ་ཞིང་།
སྣང་བ་ཐམས་ཅད་ཧཱུྃ་གི་རང་བཞིན་ལས་སང་སེང་དངོས་མེད་དུ་དག་པར་
འཆར་བ་ནི་རྩལ་འབྱོངས་པའོ། །དེས་ནི་སྣང་བ་བདེན་མེད་འོད་གསལ་དུ་
གྲོལ་བའི་དགོས་པ་ཡོད་དོ། །ནང་ཕུང་པོ་ལ་རྩལ་སྦྱང་བ་ནི། སྔར་ལྟར་ཧཱུཾ་
བརྗོད་པས་ཧཱུྃ་ཡིག་མཚན་ཉིད་བཞི་ལྡན་དེས་རང་གི་ལུས་རྒྱབ་མདུན་སྟོད་
སྨད་ཐམས་ཅད་ནས་ཐོགས་པ་མེད་པར་ཐལ་བྱུང་དུ་ཕུག་པས་སང་སེང་ཁྲལ་
ཁྲོལ་དུ་སོང་བར་བསམ་ཞིང་། ལུས་ཀྱི་ཤ་ཁོལ་བུར་འཕར་ཞིང་ན་བ་དང་།
ལུས་ཆུ་ཟླ་ལྟར་རང་བཞིན་མེད་པའི་ཉམས་འཆར་ན་འབྱོངས་པའོ། །དེས་ནི་
ཕུང་པོ་འཇལ་ལུས་འོད་གསལ་དུ་གྲོལ་བའི་དགོས་པ་ཡོད་དོ། །
གསུམ་པ་མཉེན་བཙལ་བ་ནི། མདུན་དུ་ཤིང་བུ་ལྟ་བུའི་དམིགས་རྟེན་
- 243-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གཙུག་ཏེ། ངག་གི་ཧཱུྃ་སྙན་ཅིང་རིང་པོར་བརྗོད་པས་སྙིང་གའི་ཧཱུྃ་ལས་ཧཱུྃ་གི་
ཕྲེང་བ་བར་མ་ཆད་དུ་བྱུང་དམིགས་རྟེན་གྱི་རྩ་བ་ནས་རིམ་པར་དཀྲིས་ཏེ་རྩེ་
མོར་སླེབ་པ་དང་དར་ཅིག་གློད་ལ་ངལ་གསོ། །ཡང་རིམ་བཞིན་བཤིག་ནས་
ནང་དུ་བསྡུས་ཏེ་སྙིང་གའི་ཧཱུྃ་ལ་རྫོགས་པར་བསྟིམ་ནས་ངལ་གསོ། །དེ་ལྟར་
རླུང་སེམས་ཧཱུྃ་གསུམ་གཅིག་ཏུ་བྱས་ནས་ཕྱི་ནང་དུ་འགྲོ་ལྡོག་ལ་སྦྱངས་པ་
བཞིན་ལམ་དུ་ལོངས་པས་རྣམ་རྟོག་གི་ངར་ཞི་ནས་སེམས་ཤིན་སྦྱངས་ཐོབ་སྟེ་
དམིགས་པ་གང་དུའང་བསྒྱུར་ཐུབ་པ་ནི་མཉེན་བཙལ་བའི་དོན་ནོ། །
བཞི་པ་ལམ་དུ་འཇུག་པ་ནི། རང་གི་ལུས་དང་རླུང་སེམས་གཅིག་དྲིལ་ཧཱུཾ་
ཡིག་སྔོན་པོའི་རྣམ་པ་ཅན་དུ་བྱས་ལ་མདུན་ན་ཕར་སྲིན་འགྲོས་ལྟ་བུའི་ལམ་
ལ་ཞུགས་ནས་སོང་སྟེ་འཁྱོག་མཚམས་སུ་ཅུང་ཟད་ངལ་བསོ་ཞིང་། རྒྱང་རིང་
པོའི་མཐའ་ཚད་མེད་པའི་ཕ་རོལ་དུ་སོང་པར་བསམ་ཞིང་ཧཱུྃ་རིང་པོར་བརྗོད་
ལ་རང་བབས་སུ་ངལ་གསོ། །ཡང་སྔར་བཞིན་ཚུར་ལོག་ནས་རང་སོར་གནས་
པ་ལ་ངལ་གསོ། དེས་ཐོག་མར་དགའ་བ་དང་སྐྱོ་བ་ལ་སོགས་པའི་ཉམས་
མཐོ་དམན་ཅན་དུ་སྐྱེ་ཞིང་། མཐར་ལུས་སེམས་ཟག་མེད་ཀྱི་བདེ་བས་ཁྱབ་པ་
འཆར་རོ། །དེས་ནི་ལུས་ངག་ཡིད་གསུམ་ཡང་དག་པའི་ལམ་སྲོལ་དུ་ཆུག་པས་
རྣམ་རྟོག་རང་ཤུགས་སུ་ཆོད་ཅིང་བདེ་གསལ་མི་རྟོག་པའི་ཉམས་བོགས་ཆེད་
དུ་སྐྱེ་བས་དེའི་རང་ངོ་བསྐྱང་། དེ་དག་གི་དགོས་པ་ནི་གསུམ་སྟེ། ཐུན་མོང་དུ་
ངག་གི་སྡིག་པ་འདག་ཅིང་བར་ཆད་ཞི། ཁྱད་པར་ངག་གི་མངོན་ཞེན་ལྡོག་
པས་འཁོར་བར་མི་ལྟུང་། མཐར་ཐུག་གསུང་རྡོ་རྗེ་ལོངས་སྤྱོད་རྫོགས་པའི་
སྐུར་གཉིས་སུ་མེད་པར་འགྱུར་རོ། །
- 244 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
གསུམ་པ་སེམས་ཀྱི་སྔོན་འགྲོ་ལ་གསུམ་སྟེ། ཐལ་འགྱུར་ལས། སེམས་
ནི་དང་པོ་བྱུང་ས་དང་། བར་དུ་གནས་དང་ཐ་མར་འགྲོ །དེ་ལྟར་གསུམ་ལ་
བརྟག་ དཔྱད་ ན། །སེམས་ སྦྱངས་ སེམས་ ཀྱི་ གནས་ ལུགས་ ཤེས། །ཞེས་
གསུངས་པས། དང་པོ་བྱུང་ས་ལ་བརྟག་པ་ནི། སེམས་ཞེས་བདེ་སྡུག་ཐམས་
ཅད་མྱོང་བ་པོ་རིག་རིག་འགྱུར་འགྱུར་བ་འདི་ཕྱི་ནང་སྣོད་བཅུད་སོགས་གང་
ལས་བྱུང་། ཕྱི་འབྱུང་བཞིའི་དངོས་པོ་གང་རུང་ལས་བྱུང་ངམ་སྙམ་ན། དེ་རེ་རེ་
ནས་རྡུལ་ཕྲན་དུ་བཤིག་ནས་བཙལ་བས་ཨེ་རྙེད། ནང་རང་ལུས་ལས་བྱུང་
ངམ་སྙམ་ན། དེ་ཡང་ཆ་ཤས་ནས་བཙལ་ནས་རྙེད་དམ། གལ་ཏེ་སྟོང་པ་ལས་
བྱུང་ངམ་སྙམ་ན་བྱུང་བའི་ཡུལ་ཨེ་གྲུབ། སྣང་བ་ལས་བྱུང་ངམ་སྙམ་ན་དེའི་
དམིགས་ས་ཨེ་རྙེད། མདོར་ན་བཙལ་བྱའི་སེམས་ལ་ཕར་དཔྱད། ཚོལ་མཁན་
གྱི་སེམས་ལ་ཚུར་བལྟས་པས་ངོ་བོ་ངོས་བཟུང་ཐམས་ཅད་དང་བྲལ་བའི་རང་
ངོ་མཐོང་གི་བར་དུ་བརྩད་བཅད་ཅིང་བསྐྱར་རོ། །
གཉིས་པ་གནས་ས་ལ་བརྟག་པ་ནི། སྔར་བཞིན་ཕྱི་ནང་སྣོད་བཅུད་ལུས་
ཀྱི་ཆ་ཤས་སོགས་གང་ལ་གནས། དབྱིབས་དང་ཁ་དོག་བྱེད་ལས་ངོ་བོ་གང་གི་
མཚོན་བརྟགས་ཤིང་དཔྱད་པས་དེ་དག་གང་དུ་ཡང་མ་གྲུབ་ན། རྟོགས་བྱེད་ཀྱི་
ཤེས་པ་ལ་ཚུར་བལྟས་པས་ཤེས་པ་གསལ་ཞིང་སྣང་ཡང་རང་བཞིན་མ་གྲུབ་
པས་གཞི་མེད་རྩ་བྲལ་དུ་གཏན་ལ་མ་ཕེབས་ཀྱི་བར་དུ་བསྐྱར་རོ། ། །
གསུམ་པ་འགྲོ་ས་ལ་བརྟག་པ་ནི། སེམས་ཝལ་གྱིས་ཤར་ནས་ཡལ་གྱི་
སོང་སྙམ་བྱེད་པ་འདི་གང་དུ་འགྲོ་བརྟགས་པས་ཕྱི་ནང་སྣོད་བཅུད་སྣང་སྟོང་
ཡོད་མེད་སོགས་གང་དུ་ཡང་འགྲོ་བའི་ཡུལ་མེད། ཡུལ་ཅན་གྱི་སེམས་ཉིད་
- 245 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཀྱང་འདི་ཞེས་ངོ་བོ་ངོས་བཟུང་ཐམས་ཅད་དང་བྲལ་བས་འགྲོ་བའི་ཡུལ་དང་
འགྲོ་མཁན་གྱི་སེམས་ཞེས་མ་གྲུབ་པས་རིག་སྟོང་འགྲོ་འོང་དང་བྲལ་བར་
གཏན་ལ་མ་ཕེབས་ཀྱི་བར་དུ་བསྐྱར་རོ། །དེ་དག་གི་དགོས་པ་ནི་གསུམ་སྟེ།
ཐུན་མོང་དུ་ཡིད་ཀྱི་སྡིག་པ་འདག་ཅིང་བར་ཆད་ཞི། ཁྱད་པར་ཡིད་ཀྱི་མངོན་
ཞེན་ལྡོག་པས་འཁོར་བར་མི་ལྟུང་། མཐར་ཐུག་ཐུགས་རྡོ་ རྗེ་ཆོས་ཀྱི་སྐུར་
གཉིས་སུ་མེད་པར་འགྱུར་བའོ། །དེ་ལྟར་ཡང་ཀློང་གསལ་ལས། ལུས་ངག་
ཡིད་ གསུམ་ སྔོན་འགྲོ་ནི། །ཐུན་མོང་ ཁྱད་ པར་ མཐར་ ཐུག་ གི །དགོས་ པ་
གསུམ་དུ་ཤེས་པར་བྱ། །ཞེས་གསུངས་པ་ལྟར་དང་། ཡང་བཤད་མ་ཐག་པའི་
དགོས་པ་སྔ་མ་གཉིས་ཐུན་མོང་དང་། ཕྱི་མ་མཆོག་ཏུ་བྱས་ནས་གཉིས་སུ་ཡང་
བཤད་དེ། ཐལ་འགྱུར་ལས། འདི་ ལ་ དགོས་ པ་རྣམ་པ་གཉིས། །ཐུན་མོང་
མཆོག་གི་དབྱེ་བས་བརྟག །ཅེས་གསུངས་པ་བཞིན་ནོ། །
གསུམ་པ་རྣལ་དུ་དབབ་པ་ལ་གཉིས། རྣལ་དབབ་དངོས་དང་། སོར་
འཇུག་པའོ། །དང་པོ་ལ་རྣལ་དུ་དབབ་དགོས་པར་བསྟན་པ་དང་། ཇི་ལྟར་
དབབ་པའི་ཚུལ་ལོ། །དང་པོ་ནི། ཀློང་གསལ་ལས། ལུས་ངག་ཡིད་ཀྱི་འབྱུང་
འཁྲུགས་པ། དེ་དག་གྲོལ་ཕྱིར་རྣལ་དུ་དབབ། །ཅེས་གསུངས་པས། དེ་ཡང་
འཁོར་བའི་ཆོས་སྤང་བྱའི་རྣམ་རྟོག་དང་། གཉེན་པོའི་ཆོས་དགེ་བའི་རྣམ་རྟོག་
གང་ཤར་ཡང་རྣམ་པ་གང་གསལ་བ་དེ་ལ་ཤེས་པ་རྩེ་གཅིག་ཏུ་གཏད་ནས་
བསྒོམས་པས་རྣམ་པར་རྟོག་པ་གནས་འགྱུར་ནས་རྣམ་པར་མི་རྟོག་པར་འགྱུར་
ཏེ། དཔེར་ན་ཆུ་རྙོག་མ་ཅན་དེ་ཉིད་གཡོ་མེད་དུ་བཞག་པས་དྭངས་པར་འགྱུར་
བ་བཞིན་ནོ། །དེ་ཡང་ཐོག་མར་རྟོག་པ་ནན་གྱིས་བཀག་ན་སེམས་མི་གནས་
- 246 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
པའི་ཁར་སླར་གེགས་སུ་འགྲོ་ཞིང་ཏིང་ངེ་འཛིན་སྐྱེད་དཀའ་བར་དགོངས་ནས།
མདོ་སྡེའི་རྒྱན་ལས་ཀྱང་། གང་ཕྱིར་ཆགས་སོགས་དེ་ཉིད་ལ། །ཚུལ་བཞིན་
འཇུག་པ་དེ་ཡི་ཕྱིར། །དེ་ཡིས་རྣམ་གྲོལ་འགྱུར་དེས་ན། །དེ་ཡིས་དེ་དག་ལས་
ངེས་འབྱུང་། །ཞེས་དང་། བརྟག་གཉིས་ལས། ཆགས་པས་འཇིག་རྟེན་འཆིང་
གྱུར་ན། །འདོད་ཆགས་ཉིད་ཀྱིས་རྣམ་གྲོལ་འགྱུར། །ཞེས་ཐབས་ལ་མཁས་
པར་གསུངས་པ་དང་། དམིགས་པ་ལ་ནི་བརྟེན་ནས་སུ། །མི་དམིགས་པ་ནི་
རབ་ཏུ་སྐྱེ། །མི་དམིགས་པ་ལ་བརྟེན་ནས་སུ། །མི་དམིགས་པ་ནི་རབ་ཏུ་སྐྱེ། །
དེ་ཡི་ཕྱིར་ན་དམིགས་པ་ནི། །མི་དམིགས་ངོ་བོ་ཉིད་དུ་འགྲུབ། །དེ་ལྟ་བས་ན་
དམིགས་པ་དང་། །མི་དམིགས་མཉམ་པར་ཤེས་པར་བྱ། །ཞེས་དབུས་མཐའ་
ལས་ཀྱང་གསུངས་པ་བཞིན་ཏེ། དེ་ལྟར་སྔར་བཤད་པའི་འཁོར་འདས་རུ་ཤན་
དབྱེ་བ་སོགས་ཐ་མལ་གྱི་སྣང་བ་བག་ཆགས་ཀྱི་ཞེན་སྣང་རགས་པ་བློ་ལ་
འཆར་བདེ་བ་རྣམས་དང་། དེ་ནས་ནང་གི་ཤན་འབྱེད་དང་རྒྱས་གདབ་རྩལ་
སྦྱོང་སོགས་ཕྲ་བ་རྣམས་ལ་རིམ་གྱིས་བསྡུས་པས་དབང་ཤེས་གཞན་དུ་མི་
གཡེང་བར་འཆིང་ཞིང་། དེས་ཡིད་ཤེས་ཚོགས་དྲུག་གཅིག་ཏུ་འདུ་ཞིང་ཡུལ་
གཞན་ལ་འཕྲོ་བའི་སེམས་ཉེ་བར་ཞི་བར་བྱེད། དེ་ནས་ཆོས་འདུས་མ་བྱས་པ་
དང་འབྲེལ་བ་ཡུལ་དྲུག་དམིགས་པའི་རྟེན་དེ་ཡང་ཡིད་ལ་མི་བྱེད་པར་རང་
ལུགས་སུ་སྣང་བ་དང་སྟོང་པ་དང་སྤང་བྱ་དང་གཉེན་པོའི་མཚན་མ་གང་ལ་
ཡང་མི་རྟོག་པར་འཇོག་པ་སྟེ། རྣལ་མ་ནི་མ་བཅོས་པའི་དོན་དང་། དབབ་པ་
ནི་དེ་ལ་རང་བབས་སུ་འཇོག་པའི་ཕྱིར་རྣལ་དུ་དབབ་པའོ། །
གཉིས་པ་ནི། ཐལ་འགྱུར་ལས། འདི་དུས་ལུས་ངག་སེམས་ཀྱི་གནད། །
- 247-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྣལ་འབྱོར་ལྡན་པས་རྣལ་དབབ་བྱ། །ཞེས་དང་། འདས་རྗེས་ལས། དེ་ནས་
ལུས་ངག་ཡིད་གསུམ་པོ། །རྣལ་དུ་དབབ་ལ་མཁས་པར་བྱ། །ཞེས་གསུངས་
པས་བདེ་བའི་མལ་དུ་ལུས་སེམས་སྐྱིལ་ལམ། ཙོག་པུ་སོགས་གང་བདེ་རང་
བབས་སུ་བསྒུལ་བསྐྱོད་མེད་པར་བཞག །ངག་སྨྲ་བརྗོད་ལྟ་ཅི་རླུང་ལ་ཡང་
བཟོ་བཅོས་མེད་པར་བཞག །སེམས་མི་དགེ་བ་དང་ལུང་མ་བསྟན་དུ་མ་ཟད་
དགེ་བའི་རྣམ་པར་རྟོག་པ་ཙམ་ཡང་བཏང་ནས་རང་བབས་སུ་འཇོག་སྟེ་ཆུ་མ་
རྙོགས་ན་དྭངས་པ་ལྟར་སྒོ་གསུམ་གཞི་ཐོག་ཏུ་དྭངས་པར་འགྱུར་པས་བསམ་
གཏན་དང་ཞི་གནས་ཀྱི་རྒྱུ་ཕུན་སུམ་ཚོགས་པ་འགྲུབ་པ་ཡིན་ནོ། །དེ་ལྟར་ཡང་
ཤེར་ཕྱིན་ལས། ཤེས་རབ་ཀྱི་ཕ་རོལ་དུ་ཕྱིན་པ་ལ་རྣལ་འབྱོར་དུ་བྱེད་པ་ནི་
ནམ་མཁའ་ལ་རྣལ་འབྱོར་དུ་བྱེད་པའོ། །ཞེས་གསུངས་པ་དང་ཡང་གནད་
གཅིག་གོ །དེས་ནི་གནས་སྐབས་སུ་སྒོ་གསུམ་རྣལ་དུ་ཕེབས་པས་འབྱུང་བ་མི་
འཁྲུག་ཅིང་ནད་རྐྱེན་མི་འབྱུང་བ་དང་རང་བཞིན་གྱི་བསམ་གཏན་ལ་གནས།
མཐར་ཐུག་སྒོ་གསུམ་གྱི་འཛིན་པ་རང་དག་ཏུ་གྲོལ་བར་འགྱུར་རོ། །
གཉིས་པ་ལ་སོར་གཞུག་པར་བསྟན་པ་དང་། གཞུག་པའི་ཚུལ་ལོ། །དང་
པོ་ནི། ཀློང་གསལ་ལས། ཀ་དག་དོན་ནི་རྟོགས་བྱའི་ཕྱིར། རྣལ་དུ་ཕབ་ནས་
སོར་ནི་འཇུག །ཅེས་གསུངས་པས། སྔར་རྣལ་དུ་ཕབ་པའི་སེམས་ཉིད་གསལ་
ལ་མི་རྟོག་པར་གནས་པ་དེ་ཉིད་སྤྱོད་ལམ་ཞི་བ་དང་བར་མ་དང་རྩུབ་མོའི་
རྐྱེན་གྱིས་རིམ་བཞིན་ཁྲིད་ནས་གོམས་པ་ལ་བསླབ་པར་བྱ་བ་ཡིན་ཏེ། རལ་
གྲིའི་འཁྲུལ་འཁོར་ཤེས་པར་འདོད་པས་དང་པོར་ཤིང་གི་རལ་གྲི་ལ་བསླབ་པ་
བཞིན་ནོ། །
- 248 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
གཉིས་པ་ནི། འདས་ རྗེས་ལས། ཉན་ཐོས་ བྱང་ སེམས་ ཁྲོ་བོ་ ཡི། །ལྟ་
སྟངས་ཉིད་ཀྱིས་སོར་ཡང་གཞུག །ཅེས་གསུངས་པས། དང་པོ་ཉན་ཐོས་ཀྱི་ལྟ་
སྟངས་ལུས་གནད་ཆོས་བདུན་ལྡན་གྱིས་མི་གཡོ། །ངག་མི་སྨྲ་བས་རླུང་གི་
འགྲོ་འོང་རང་ཤུགས་སུ་དལ་བར་བཞག །མིག་སྣ་རྩེའི་ནམ་མཁའ་ལ་ཧྲིག་གེ་
གཏད་ནས། ཚོགས་དྲུག་གི་ཤེས་པ་ཇི་ལྟར་ཤར་བ་ལས་མི་སྤྲོ་མི་སྡུད་པར་
རང་སོར་བཞག་པས་རྐྱེན་སྣང་རང་གི་ངོ་བོས་གསལ་ཡང་མི་རྟོག་པའི་ངང་མ་
ཤོར་བ་ཉིད་ལ་བསླབ་པར་བྱ་སྟེ། ཀློང་གསལ་ལས། ཉན་ཐོས་ཞི་བའི་ལྟ་
སྟངས་ཀྱིས། །ལུས་ངག་ཡིད་གསུམ་རྣལ་དུ་ཕེབས། །ཞེས་གསུང་པ་ལྟར་རོ།།
གཉིས་པ་བྱང་སེམས་ཀྱི་ལྟ་སྟངས་ནི། གཞན་སྔར་ལྟར་ལས་མིག་བར་སྣང་
ལ་ཧྲིག་གིས་བསྒྱུར་ནས་དང་པོར་བལྟས་པས་རྐྱེན་དེས་བསྐྱེད་པའི་ཤེས་པ་
སྐད་ཅིག་མ་དེ་ཡང་གསལ་ལ་མ་འགགས་པར་ཤར། ཤར་ཙམ་ཉིད་ནས་རང་
ཉིད་རང་བཞིན་གྱིས་མ་གྲུབ་པ་སྣང་སྟོང་དབྱེར་མེད་ཆུ་ཟླ་ལྟར་རྟོགས་པར་བྱ་
སྟེ། བོ་དྷི་ས་ཏྭའི་ལྟ་སྟངས་ཀྱིས། །རྣལ་ཕེབས་བདེ་བ་ཉིད་ཐོབ་འགྱུར། །ཞེས་
གསུངས་པ་ལྟར་རོ། །
གསུམ་པ་ཁྲོ་བོའི་ལྟ་སྟངས་ནི། བསམ་གཏན་གྱི་ངང་མ་ཤོར་བ་ཉིད་
ལས་ལངས་ཏེ་གོམ་པ་གྱ་ཚོམས་སུ་དོར། མིག་གཡོ་ཞིང་བལྟ། ངག་ཏུ་ཧ་ཧ་ཧི་
ཧི་ཞེས་སོགས་བརྗོད་ཅིང་རིག་པ་ཧུར་ཕྱུངས་ཏེ་རྩལ་སྦྱངས་པས་རང་ཤར་
སྤྲོས་བྲལ་བསལ་བཞག་མེད་པ་ཆུ་རླབས་རྒྱ་མཚོར་ཐིམ་པ་ལྟར་རྟོགས་པ་ལ་
བསླབ་པར་བྱ་སྟེ། དེས་ནི་སྣང་རྐྱེན་ཇི་ཙམ་མང་བ་སྟོང་ཉིད་ཀྱི་ཡེ་ཤེས་ཀྱང་
འཕེལ་བར་འགྱུར་ཏེ་བུད་ཤིང་མང་ན་མེ་ལྕེ་མང་བ་བཞིན་ནོ། །དེ་ལྟར་ཡང་།
- 249 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཁྲོ་བོ་ཉིད་ཀྱི་ལྟ་སྟངས་ཀྱིས། །རྣལ་ཕེབས་ཡོན་ཏན་གསུམ་ཡང་འགྲུབ། །
ཅེས་གསུངས་པས། ཉན་ཐོས་ཀྱིས་སྒོ་གསུམ་རང་བཞིན་དུ་གནས་པར་བྱེད།
བྱང་སེམས་ཀྱིས་གནས་པ་བརྟན་པར་བྱེད། ཁྲོ་བོས་བརྟན་པ་མཐར་ཕྱིན་ནས་
གྲོལ་བར་བྱེད་ཅིང་། དེ་དག་ལས་གནས་སྐབས་སུ་བདེ་གསལ་མི་རྟོག་པའི་
ཉམས་དང་ལྡན་པའི་ཞི་གནས་ཁྱད་པར་ཅན་སྐྱེ་བས་སྡུག་བསྔལ་དང་ཉོན་
མོངས་རགས་པ་གནོན། མཐར་ཐུག་ལྷག་མཐོང་ཀ་དག་གི་དོན་རྟོགས་པས་
ཉོན་མོངས་རགས་པ་རྣམས་འཇོམས་ཤིང་ཡང་དག་པའི་ལམ་ལ་སྲོལ་དུ་
འཇུག་པ་ཡིན་ནོ། །འདས་རྗེས་དོན་ཁྲིད་ལས་སྔོན་འགྲོ་གཞན་རྣམས་སྔར་
ལྟར་བྱས་ནས། རྣལ་དབབ་སོར་གཞུག་དངོས་གཞིའི་ཁོངས་སུ་བསྡུས་ཏེ་
གསུངས་པ་ནི་སེམས་བཞག་ཐབས་ཀྱི་རྩ་བ་ལྟ་བུ་ཡིན་པས་སྐབས་སུ་བབས་
པར་འགྱུར་མོད། འདིར་ནི་ཁྲིད་གཞུང་གཞན་རྣམས་དང་མཚུངས་པར་བྱས་
སོ། །དེ་ལྟར་སྒོམ་པའི་ཚེ་ཡིད་སྤྲོ་ཞིང་འཇུག་ན་གེགས་ཆུང་ལ་བོགས་ཆེ་བས་
བསྒོམ། སུན་ ཅིང་ མི་ སྤྲོ་ན་བསྒོམས་ ཀྱང་ གེགས་ སུ་ འགྱུར་ཏེ། རྟ་ ག དོང་
འགྲོགས་ཅན་བཞིན་ཕྱིས་སྒོམ་གྱིས་སྣ་སུན་ནས་ངན་ལང་དུ་འགྲོ་ནས་ཅུང་
ཟད་ངལ་བསོས་ནས་རིམ་གྱིས་གོམས་པ་ལ་འཇུག་པར་བྱའོ། །
དོན་གཉིས་པ་ཟབ་ལམ་སྒོམ་པ་དངོས་གཞིའི་ཁྲིད་ལ། ཀ་དག་གི་གནས་
ལུགས་སྤྲོས་བྲལ་དུ་སྟོན་པ་ཁྲེགས་ཆོད་ཀྱི་ལམ་དང་། ལྷུན་གྲུབ་ཀྱི་ཡེ་ཤེས་
མངོན་སུམ་དུ་སྟོན་པ་ཐོད་རྒལ་གྱི་ལམ་གཉིས། དང་པོ་གནས་ལུགས་གཏན་
ལ་ འབེབས་ པ་ དང༌། རིག་ པའི་ རང་ ངོ་ སྤྲད་ པའོ། །དང་ པོ་ ལ་ གསུམ་ སྟེ།
འདས་རྗེས་དོན་ཁྲིད་ལས། དང་པོར་རྟོག་པ་རྩད་བཅད། དེ་ནས་སེམས་ཀྱི་
- 250 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
མཚང་བཙལ། དེ་ནས་བྱུང་གནས་འགྲོ་གསུམ་ལ་བརྟག །ཅེས་གསུངས་པས།
དང་པོ་རྩད་བཅད་པ་ནི། བྱ་བྱེད་ཐམས་ཅད་ཀྱི་གཞི་ལུས་ངག་ཡིད་གསུམ་པོ་
ལས་འཁོར་བར་འཁྱམས་མཁན་དང་སངས་རྒྱས་སུ་འགྱུར་བ་པོ་ དེ་གང་།
བདེ་སྡུག་གི་རྟེན་དང་དགག་སྒྲུབ་བྱེད་པ་པོ་དེ་སུ། སྐྱེ་བ་སྔ་ཕྱི་རྒྱུད་འཕེན་དང་
འཁོར་མཁན་དེ་ལུས་ངག་ཡིད་གསུམ་སོ་སོ་བས་སམ། ཚོགས་པ་གཅིག་པས་
བྱེད་བརྟགས་ཤིང་དཔྱད་པས། དེ་ཐམས་ཅད་ཀྱི་རྩ་བ་སེམས་སུ་ཐག་ཆོད་པ་
ནི་རྐུན་པོ་ངོས་ཟིན་པ་ལྟ་བུ་སྟེ། ཀློང་གསལ་ལས། ཉག་གཅིག་འཁོར་འདས་
ཀུན་ གྱི་ གཞི། །ཞེས་ དང་། གསང་ བའི་ སྙིང་ པོ་ ལས། །གཞི་ རྩ་ མེད་ པའི་
སེམས་ཉིད་ནི། །ཆོས་རྣམས་ཀུན་ཀྱི་རྩ་བ་ཡིན། །ཞེས་དང༌། དོ་ཧ་ལས་ཀྱང་།
སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལས་སྲིད་དང་མྱ་ངན་འདས་
འགྲོ་བ། །ཞེས་སོགས་གསུངས་པའང་དོན་འདི་ལ་དགོངས་པའོ། ། །
གཉིས་པ་མཚང་བཙལ་བ་ནི། དེ་ལྟར་འཁོར་འདས་ཐམས་ཅད་ཀྱི་རྩ་བ་
སེམས་འདིས་ཡུལ་ཐམས་ཅད་ལ་བདག་ཏུ་འཛིན་ཅིང་། ང་ཞེས་ཞེན་པར་བྱེད་
ན། དེ་དང་འབྲེལ་བ་ཅན་གྱིས་ལུས་དང་ངག་གཉིས་པོའང་གཅིག་གམ། ཐ་
དད། གཅིག་ན་ལུས་ངག་མཐོང་ཐོས་སུ་གྲུབ་པ་བཞིན་སེམས་ཀྱང་མཐོང་ཐོས་
སུ་ཅིར་མི་འགྱུར། སེམས་མཐོང་ཐོས་སུ་མ་དམིགས་པ་བཞིན་ལུས་ངག་ཀྱང་
མཐོང་ཐོས་སུ་མི་རུང་མོད། དེ་དག་སོ་སོར་ཐ་དད་ན། ལུས་རྡུལ་ཕྲན་ཆ་མེད།
ངག་རྗེས་མེད་རང་ཡལ། སེམས་བྱ་ལམ་རྗེས་མེད་དུ་སོང་རྗེས། གཅིག་དང་
ཐ་དད་གང་དུ་ཡང་གྲུབ་པ་མེད་པའི་མཚང་རིག་པ་སྟེ། དེ་ཡང་ཡུལ་དང་ཡུལ་
ཅན་སྐྱེ་འགག་དང་རྟག་ཆད་ལ་སོགས་པ་གང་གི་ཡང་ཕྱོགས་སུ་མ་ལྷུང་བ། ཅི་
- 251 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
ཡང་མ་ཡིན་པའི་རིག་པ་གསལ་དྭངས་ཧྲིག་གེ་བ། ཇི་ལྟ་བ་བཞིན་བརྗོད་པའི་
ཡུལ་ལས་འདས་པ་ཉིད་འཁྲུལ་མ་འཁྲུལ་གྱི་མཚན་མ་ལས་གདོད་ནས་གྲོལ་
བའི་ཕྱིར། མུ་ཏིག་ཕྲེང་བ་ལས། ཐོག་མ་ཉིད་ཀྱི་ཀ་དག་ལ། །འཁྲུལ་ཞེས་
ཙམ་དུ་བརྗོད་དུ་མེད། །དེ་བཞིན་མ་འཁྲུལ་བ་ཡང་ཅི། །དེ་ཕྱིར་འཁྲུལ་བ་
གདོད་ནས་དག །ཅེས་གསུངས་པ་ལྟར་རོ། །
གསུམ་པ་གནས་ལུགས་ལ་བརྟག་པ་ནི། དེ་ལྟར་གཞིའི་མཚང་མ་རྙེད་
ཀྱང་བདག་མེད་པ་ལ་བདག་ཏུ་འཛིན་པའི་སེམས་ཀྱི་ངོ་བོ་འདི་དང་པོ་གང་
ནས་བྱུང་། བར་དུ་གང་ན་གནས། མཐར་གང་དུ་འགྲོ །དེ་ཡང་ཇི་ལྟར་བྱུང་།
ཇི་ལྟར་གནས། ཇི་ལྟར་འགག་སོགས་ལ་བརྟགས་ཤིང་དཔྱད་པས། དེ་དག་
གང་དུ་ཡང་མ་གྲུབ་པས་ལྟ་བྱེད་ཀྱི་གཉེན་པོས་སླེབ་ཚེ་བལྟ་བྱའི་ཡུལ་ཉིད་
རང་བཞིན་སྟོང་པ་རྩ་བྲལ་དུ་དག་པས་སྡོང་པོ་རྩ་བ་བཅད་ན་ལོ་འདབ་ངང་
གིས་བསྐམ་པ་བཞིན། ལྟ་བྱེད་ཀྱི་རིག་པ་ཉིད་ཀྱང་འདི་ཞེས་མི་མཚོན་པ་སོ་
སོར་རང་རིག་གི་ངོ་བོ་གདོད་ནས་དག་ཅིང་ལྷུན་གྱིས་གྲུབ་པའི་ཡེ་ཤེས་སུ་
རང་ཤར། དེའི་ཚེ་གནས་ན་གནས་པའི་ངོ་བོ་ལ་བལྟ་ཞིང་། འཕྲོ་ན་འཕྲོ་བའི་
ངོ་བོ་ལ་བལྟས་པས་རིག་བྱ་རིག་བྱེད་དང་བྲལ་བའི་རང་རྩལ་འགག་མེད་ཀྱི་
རིག་པ་རང་བབས་བསྐྱངས་པས་ཡེ་སྟོང་ཀ་དག་གི་གནས་ལུགས་མངོན་དུ་
གྱུར་པ་སྟེ། །བཏགས་གྲོལ་ལས། ཕྱི་ནང་ཀུན་བརྟགས་ཡེ་སྟོང་གྲོལ། །ཞེས་
དང་། གཞན་ཡང་། ཀུན་གཞི་རྣམ་པར་དག་ཤེས་ན། །གཞི་དོན་མངོན་གྱུར་
རང་སར་གྲོལ། །ཞེས་གསུངས་པ་བཞིན་ནོ། །འོ་ན་བྱུང་གནས་འགྲོ་གསུམ་ལ་
བརྟག་པ་སྔར་ཡང་བྱུང་བས་སོ་སྙམ་ན། སྔ་མ་ནི། ཡུལ་ལ་བརྟགས་ནས་མ་
-252-



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
གྲུབ་པར་གཏན་ལ་འབེབས་བྱེད་ཡིན་ལ། འདི་ནི་ཡུལ་ཅན་ལ་བརྟགས་ནས་
ངོ་བོའི་ཐོག་ཏུ་འབེབས་པ་ཡིན་ནོ་ཞེས་ཆོས་རྗེ་ཀུན་མཁྱེན་ཆེན་པོས་གསུངས་
པ་ལྟར་སྔ་མ་ནི་སེམས་གཞི་མེད་རྩ་བྲལ་དུ་གཏན་ལ་འབེབས་པ་དང་། ཕྱི་མ་
ནི་ཕབ་པའི་དོན་ལ་མཉམ་པར་འཇོག་པའི་གནས་ལུགས་སྟོན་པ་ཡིན་ནོ། །
གཉིས་པ་རིག་པའི་རང་ངོ་སྤྲད་པ་ལ། བྱིན་རླབས་འཕོ་བའི་ཐབས་ཀྱིས་
ངོ་སྤྲོད་པ། གནས་ལུགས་ལྟ་བའི་ཐོག་ཏུ་ངོ་སྤྲོད་པ། ཉམས་མྱོང་སྒོམ་པའི་
ཐོག་ཏུ་ངོ་སྤྲོད་པ་དང་གསུམ་མོ། །དང་པོ་ནི། ཚོགས་གཏོར་རྒྱ་ཆེར་བཤམས་
པས་མཆོད་ཅིང་གསོལ་བ་བཏབ། སློབ་མ་རྣམས་ཀྱིས་མཎྜལ་ཕུལ་ལ་ལུས་
གནད་བཅས་ཏེ། ངོ་སྤྲོད་འདེབས་པ་པོ་བསྒོམ་གཞི་བྱས་ནས། སྔར་བླ་མའི་
རྣལ་འབྱོར་དུ་བཤད་པའི་དམིགས་རིམ་ཐོག་ལ། དེ་ཡང་། སྐྱོན་ཀུན་ཟད།
ཡོནཏན་ཀུན་རྫོགས། དགོས་འདོད་ཀུན་སྩོལ། དཀོན་མཆོག་ཀུན་འདུས་ཀྱི་
ངོ་བོར་ངེས་ཤེས་བསྐྱེད་ནས་ཅི་མཛད་ཁྱེད་ཤེས་ཀྱི་བློ་གཏད་ལིངས་བསྐྱུར་ཏེ།
རྩ་བརྒྱུད་ཀྱི་བླ་མ་དམ་པ་རྣམས་ཀྱིས་ཚད་མེད་པའི་ཐུགས་རྗེས་དགོངས་ནས་
བདག་གི་རྒྱུད་བྱིན་གྱིས་རློབས་ཤིག །ཟབ་ལམ་གྱི་རྟོགས་པ་ཁྱད་པར་ཅན་
རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ་སྙམ་དུ་བཟོད་མེད་མོས་གུས་ཀྱི་
གདུང་ཤུགས་མཆི་མ་འཁྲུག་པ་ཙམ་དུ་བསྐྱེད་ཅིག་བྱས་ལ་བླ་མས། ཆོས་སྐུ་
ཀུན་ཏུ་བཟང་པོ་ལ་གསོལ་བ་འདེབས་སོ། །ཟབ་ལམ་གྱི་ཉམས་རྟོགས་རྒྱུད་
ལ་སྐྱེ་བར་བྱིན་གྱིས་རློབས་ཤིག །ཅེས་སོགས་བརྒྱུད་པའི་བར་ཤར་འདེབས་
ཀྱིས་བྱིན་ཕབ་པའི་རྗེས་ལ། བླ་མ་ཉིད་ཚད་མེད་པའི་ཐུགས་རྗེས་འོད་དུ་ཞུ།
སློབ་མའི་སྤྱི་བོ་ནས་ཐིམ་པས་སློབ་མའི་སྒོ་གསུམ་དང་བླ་མའི་རྡོ་རྗེ་གསུམ་
- 253-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དབྱེར་མེད་སྤྲོས་བྲལ་གྱི་ངང་ལ་ཤེས་པ་གློད་ནས་འཇོག་ཏུ་བཅུག་པས་བྱིན་
རླབས་ཀྱི་འུར་ལངས། སྒོ་གསུམ་གྱི་སྣང་བ་བླ་མར་འདྲེས། རྣམ་རྟོག་མོས་
གུས་སུ་ཤར། དེའི་ངང་ལ་ལྷོད་ཀྱིས་གློད་པས་རིག་མདངས་མོས་གུས་སུ་ལམ་
མེ། གཤིས་འཛིན་མེད་དུ་ཁྲོལ་ལེར་ཤར་བས་མོས་གུས་རང་རིག་ཏུ་གྲོལ།
རང་ རིག་སྐྱེ་མེད་ཀ་དག་ གི་དབྱིངས་སུ་གྲོལ་བ་ཞེས་བྱ་སྟེ། དེའི་ངང་ལ་
བསལ་བཞག་མེད་པར་རང་བབས་སུ་བསྐྱང་དུ་གཞུག་གོ །འདི་ནི་རྩ་བའི་
དངོས་བསྟན་ལ་མེད་ཀྱང་བླ་མ་རྣམས་ཀྱི་ཕྱག་བཞེས་ཉམས་མྱོང་བོགས་ཆོད་
དུ་སྐྱེ་བ་བྱིན་རླབས་ཤིན་ཏུ་ཆེ་བ་ཡིན་ནོ། །
གཉིས་པ་གནས་ལུགས་ལྟ་བའི་ཐོག་ཏུ་ངོ་སྤྲད་པ་ནི། དོན་ཁྲིད་ལས། དེ་
ནས་རྣམ་རྟོག་སེམས་སུ་ངོ་སྤྲད། སེམས་སྟོང་པར། སྟོང་པ་སྣང་བར། སྣང་
སྟོང་གཉིས་མེད་དུ། གཉིས་མེད་རང་གྲོལ་དུ། དུག་ལྔ་རང་གྲོལ་དུ། ཚོགས་
དྲུག་རང་གྲོལ་དུ་ངོ་སྤྲོད་དོ། །ཞེས་རྣམ་གྲངས་བདུན་དུ་གསུངས་པ་ལས།
དང་པོ་ནི། སྒོ་གསུམ་རང་བབས་སུ་བཞག་པ་ལས། སྣང་གྲག་གི་ཆོས་གང་
ཡང་རུང་བ་ཞིག་ཡིད་ལ་ཝལ་གྱིས་འཆར་དུ་བཅུག་ནས་འདི་ལྟར་སྣ་ཚོགས་སུ་
སྣང་བའི་ཆོས་ཐམས་ཅད་རྨི་ལམ་གྱི་སྣང་བ་ལྟར་རང་གི་རྣམ་པར་རྟོག་པའི་
འཁྲུལ་ངོ་ཙམ་ལས་ཕྱི་རོལ་ན་བདེན་པར་གྲུབ་པ་རྡུལ་ཙམ་ཡང་མེད་དེ། གཞི་
གཅིག་ལའང་རིགས་དྲུག་སོགས་ལས་མི་མཐུན་པའི་འགྲོ་བ་སོ་སོ་ལ་སྣང་བ་
རིས་མེད་ཐ་དད་དུ་སྣང་བ་དང་། སྐྱེས་བུ་གཅིག་ཉིད་ཀྱང་རྣམ་རྟོག་ཐ་དད་
པས་དགྲ་གཉེན་དུ་མར་ངེས་པའི་ཕྱིར་སེམས་ལས་རྣམ་རྟོག་ཇི་ལྟར་ཤར་ཡང་
སེམས་ཉིད་ལས་མི་གཡོ་ཞིང་ཡུལ་དང་ཡུལ་ཅན་གཉིས་སུ་མེད་པའི་ཕྱིར་རྣམ་
-254 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
རྟོག་སེམས་སུ་ཐག་ཆོད་པ་སྟེ། དེ་ཡང་སེམས་ཀྱི་ངོ་བོ་ནི་སངས་རྒྱས་ཀྱིས་
ཀྱང་མ་གཟིགས་མི་གཟིགས། གཟིགས་པར་མི་འགྱུར་ན་མཚན་ཉིད་མཚོན་
པར་བྱེད་པ་རྣམ་རྟོག་ལམ་མེར་འཆར་བ་འདི་ལས་ཅི་ཞིག །ཀློང་གསལ་ལས།
སེམས་ཀྱི་དྲན་བསམ་རིག་པའི་རྩལ། །སྣང་ཤེས་དག་ཏུ་གྱུར་པ་ཀུན། །རིག་
པ་དག་ལས་ལོགས་པ་མེད། །ཅེས་དང་། གུར་ལས། རིན་ཆེན་སེམས་ལས་
ཕྱིར་གྱུར་པའི། །སངས་རྒྱས་མེད་ཅིང་སེམས་ཅན་མེད། །ཅེས་ གསུངས་པ་
ལྟར་རོ། ། །
གཉིས་པ་ནི། སེམས་དེ་ཡང་། ཡོད་མེད་སྐྱེ་འགག་རྟག་ཆད་ལ་སོགས་པ་
གང་དུ་ཡང་མ་གྲུབ་ཅིང་། སྤྲོས་པ་ཐམས་ཅད་དང་བྲལ་བས་འདི་ཞེས་མཚོན་
དུ་མེད་པའི་ཕྱིར་སྟོང་པ་ཉིད་དུ་ཐག་ཆོད་པ་སྟེ། རྒྱུད་ལས། འགྱུ་བྱེད་ཉིད་ལ་
ཚུར་བལྟས་པས། །མ་སྤངས་རང་གྲོལ་བསིར་བུ་འདྲ། །ཞེས་དང༌། བདེ་བ་
རབ་འབྱམས་ལས། རྩ་བ་མེད་པའི་སེམས་ཉིད་ནི། །བཙལ་བས་མི་རྙེད་ངོས་
བཟུང་མེད། །ཇི་བཞིན་ཡེ་བཞིན་སྟོང་པའི་ངང་། བརྗོད་བྲལ་རང་བྱུང་ཡེ་ཤེས་
སོ། །ཞེས་གསུངས་པ་ལྟར་རོ། །
གསུམ་པ་ནི། ངོ་བོ་སྟོང་པ་ཉིད་ལས་འགྱུར་བ་མེད་ཀྱང་། རང་རྩལ་མ་
འགགས་པའི་འཆར་སྒོ་ཅིར་ཡང་སྣང་བའི་ཕྱིར། རྒྱུད་ལས། འགག་མེད་རྩལ་
ནི་ཅིར་ཡང་འཆར། །སྟོང་གསལ་རིག་ཅིང་འགྱུར་བ་མེད་ཅེས་དང་། སྟོང་པའི་
རང་བཞིན་ཅིར་ཡང་སྣང་། །སྣང་བའི་མཚན་ཉིད་སྐྱེ་བ་མེད། །ཅེས་གསུངས་
པ་ལྟར་རོ། །
བཞི་པ་ནི། དེ་ལྟར་སྣང་བ་ཡང་རྒྱུ་རྐྱེན་གཞན་མེད་དེ། སྟོང་ཉིད་ཀྱི་རང་
- 255 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྩལ་ཆུ་ནང་ཟླ་གཟུགས་བཞིན་སྣང་སྟོང་གཉིས་མེད་སོ་སོ་རང་རིག་གི་ངོ་བོར་
གནས་པ་སྟེ། ཉི་ཟླ་ཁ་སྦྱོར་ལས། དམིགས་པས་སྣང་བའི་ཡུལ་རྣམས་ལ། །
རང་བཞིན་མེད་པར་སུས་རྟོགས་པ། །འདི་ལ་སྣང་སྟོང་གཉིས་སུ་མེད། །ཅེས་
གསུངས་པ་ལྟར་རོ། །ལྔ་པ་ནི། དེ་ལྟར་སྣང་སྟོང་གཉིས་མེད་རང་བྱུང་གི་རིག་
པ་རང་གསལ་ཧྲིག་གེ་བ་སྤྲོས་བྲལ་འདུས་མ་བྱས་ཤིང་ལྷུན་གྱིས་གྲུབ་པས་ན་
སྐུ་གསུམ་གྱི་དབྱིངས་སུ་རང་གྲོལ་བ་སྟེ། ཕྲ་བཀོད་ལས། རྫོགས་སངས་རྒྱས་
ནི་རང་རིག་ཉིད། །ངོ་བོ་དུས་གསུམ་འགྱུར་བ་མེད། །ཅེས་གསུངས་པ་ལྟར་
རོ། །
དྲུག་པ་ནི། ཞེ་སྡང་ལ་སོགས་པ་དུག་ལྔའི་རྣམ་པར་རྟོག་པ་གང་ཤར་ཡང་
དེ་ཉིད་ཀྱི་ངོ་བོ་ཆེར་གྱིས་བལྟས་ནས་ཆམ་གྱིས་བཞག་པ་ཞེ་སྡང་མ་སྤངས་
གསལ་སྟོང་ཡེ་ཤེས་སུ་རང་གྲོལ། དེ་བཞིན་དུ་འདོད་ཆགས་བདེ་སྟོང་དང༌།
གཏི་མུག་མི་རྟོག་པ། ང་རྒྱལ་དང་ ཕྲག་དོག་རང་གསལ་གཉུག་མའི་ངོ་བོ་
རྣམས་སུ་འཆར་ ཞིང་ཡེ་ཤེས་ལྔའི་ངང་དུ་གྲོལ། དེས་མཚོན་ནས། རྩ་ཉོན་
དང༌། ཉེ་ཉོན་ཉི་ཤུ་སོགས་མི་དགེ་བའི་རྟོག་པ་གང་སྐྱེས་ཀྱང་ཐམས་ཅད་རང་
ཤར་ རང་ གྲོལ་དུ་ཤེས་ པར་ བྱ་ སྟེ། ཀློང་གསལ་ལས། ཉག་ གཅིག་འཁོར་
འདས་ཀུན་གྱི་གཞི། །རང་བྱུང་ཡེ་ཤེས་རང་ལས་བྱུང༌། །དེ་ཤེས་ཡེ་ཤེས་ཙམ་
དུ་བརྗོད། །ཅེས་གསུངས་པ་ལྟར་རོ། །བདུན་པ་ནི། དེ་བཞིན་དུ་གཟུགས་ལ་
སོགས་པ་ཚོགས་དྲུག་གིས་བསྡུས་པའི་ཡུལ་དང་ཡུལ་ཅན་གྱི་སྣང་བ་དང་རྟོག་
པ་ཕྲ་རགས་གང་ཤར་ལ་བལྟས་པས་རང་བཞིན་མེད་པ་ཡེ་སྟོང་རྩ་བྲལ་ཆེན་
པོར་རང་གྲོལ་བ་སྟེ། ཉི་ཟླ་ཁ་སྦྱོར་ལས། དམིགས་པས་སྣང་བའི་ཡུལ་རྣམས་
- 256 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
ལ། རང་བཞིན་མེད་པར་སུས་རྟོགས་པ། འདི་ལ་སྣང་སྟོང་གཉིས་སུ་མེད།
ཅེས་གསུངས་པ་ལྟར་རོ། །མདོར་ན་གང་ཤར་གྱི་རིག་པ་བཅིང་གྲོལ་ལས་
འདས་ པའི་ རང་བཞིན་ སྤྲོས་ བྲལ་ ཀ་ དག་ གི་དབྱིངས་ སུ་ རང་ གྲོལ་ བས།
བསྒོམ་བྱ་སྒོམ་བྱེད་ལས་འདས་པའི་གནས་ལུགས་མཐར་ཕྱིན་པ་སྟེ། ཐལ་
འགྱུར་ལས། རང་རིག་རྟོག་པ་ཀུན་བྲལ་བས། །གྲོལ་ལུགས་ཆེན་པོ་བཞི་དང་
བཅས། །ཡེ་ནས་གྲོལ་བས་བསྐྱར་གཞི་མེད། །རང་གིས་གྲོལ་བས་གཉེན་པོ་
མེད། །ཅེར་ གྱིས་ གྲོལ་བས་མཐོང་སར་ཡལ། །ཡོངས་སུ་གྲོལ་བས་འབད་
རྩོལ་མེད། །ཅེས་གསུངས་པ་བཞིན་ནོ། །དེ་ཡང་སྐྱེ་མེད་དུ་རྩད་བཅད་ནས་ངོ་
རང་ཐོག་ཏུ་སྤྲོད་པ་དང་། འགག་མེད་དུ་གཏན་ལ་ཕབ་ནས་ཐག་གཅིག་ཐོག་
ཏུ་བཅད་པ། གཉིས་མེད་དུ་ཐག་བཅད་ནས་རྩལ་གྲོལ་ཐོག་ཏུ་སྦྱང་བ་ཞེས་
གསུངས་པ་རྣམས་ཀྱང་བཤད་མ་ཐག་པའི་དོན་ལས་གཞན་མེད་དོ། །
གསུམ་པ་ཉམས་མྱོང་སྒོམ་པའི་ཐོག་ཏུ་ངོ་སྤྲད་པ་ལ། རང་གནས་བསམ་
གཏན་གྱི་ངང་ལ་ངོ་སྤྲད་པ་དང་། རང་མདངས་ཡེ་ཤེས་ཀྱི་རོལ་བ་ལ་ངོ་སྤྲད་
པའོ། །དང་པོ་ནི། རིན་ཆེན་སྒྲོན་མ་ལས། ཅོག་གཞག་གསུམ་གྱི་རང་བཞིན་
ལས། །ཀ་དག་དོན་ ཉིད་མངོན་དུ་འགྱུར། །ཞེས་གསུངས་ལས། རི་བོ་ཅོག་
གཞག་ལུས་རྣམ་སྣང་གི་ཆོས་བདུན་མི་གཡོ་བར་འཆིང་། རྒྱ་མཚོ་ཅོག་གཞག་
མིག་མདའ་གང་ཙམ་གྱི་ཐད་ཀར་མིག་འབྲས་མི་འགུལ་བར་ཧྲིག་གེ་བལྟ།
རིག་པ་ཅོག་གཞག་སེམས་དུས་གསུམ་གྱི་རྣམ་པར་རྟོག་པ་གང་གིས་ཀྱང་མ་
བསླད་པ་ད་ལྟའི་ཤེས་པ་གསལ་ལ་ངོས་གཟུང་མེད་པ་རང་བབས་ཆོས་ཉིད་
ཀྱི་ངང་ལ་བསལ་བཞག་མེད་པར་འཇོག་ཏུ་བཅུག་ལ། སྐྱེ་སྐལ་ལྡན་རྣམས་ད་
- 257-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལྟའི་རིག་པ་རང་གསལ་རྗེན་པ་འདི་ལ་མ་ཡེངས་པར་ལྟོས་ཤིག །དྲི་མེད་དག་
པའི་སངས་རྒྱས་ནི། །རང་རིག་ཆོས་སྐུ་འགྱུར་བ་མེད། །སལ་ལེ་སིང་ངེ་ཝལ་
ལེ་བ། །སྤྲིན་མེད་སྟོན་ཀའི་ནམ་མཁའ་བཞིན། །མི་འགྱུར་བརྟན་པ་རི་བོ་
བཞིན་དུ་ཞོག །མི་གཡོ་དངས་པ་རྒྱ་མཚོ་བཞིན་དུ་ཞོག །ཡངས་དོག་བྲལ་བ་
ནམ་མཁའ་བཞིན་དུ་ཞོག །གང་ལྟར་གནས་ཀྱང་རིག་པའི་ངང་ཡིན་ཞོག །
གང་ལྟར་ཤར་ཡང་རིག་པའི་མདངས་ཡིན་ཞོག །འཕྲོ་གནས་རང་རིག་དྭངས་
སངས་ཕྱེད་པར་ཞོག །ཇི་ལྟར་བྱ་རྣམས་གང་དུ་འཕུར་ན་ཡང་། །མཁའ་ལས་
མ་འདས་དེ་བཞིན་རིག་པའི་ངང་། །ཆོས་རྣམས་རང་གསལ་གཡོ་བ་མེད་པར་
ཞོག །ཅེས་པས་སེམས་གསལ་དྭངས་ཀྱི་ངང་ལ་གནས་པ་དེ་ཉིད། ཕཊ་ཅེས་
ཡེངས་ལ་བོར་བའི་རྐྱེན་གྱིས་སྔར་གྱི་མི་རྟོག་པའི་དྭངས་དེ་ཞིག་ཀྱང་བྱུང་ཚོར་
གྱི་རྟོག་པ་དང་དེར་འཛིན་གྱི་གཉེན་པོ་མེད་པའི་ཤེས་པ་རང་གསལ་རྒྱ་ཡན་
གཞི་ཆལ་བ་ཅིག་འཆར་ཏེ། འདི་ཉིད་རིག་པ་རང་གནས་ཀྱི་བསམ་གཏན་
ཡིན་པས་ངོ་ཤེས་པར་གྱིས་ཤིག །འདི་ངོས་ཟིན་ཕན་ཆད་ཤེས་པ་གནས་འགྱུ་
དགག་སྒྲུབ་བཟང་རྟོག་ངན་རྟོག་གི་དུས་སུ་ཡང་རང་རིག་རང་བབས་ལ་ཅེར་
གྱིས་བལྟས་པས་འཛིན་མེད་རང་གནས་ཀྱི་བསམ་གཏན་རྗེན་སངས་ཀྱིས་
འཆར་ཏེ་འདི་ཁོ་ན་རྩོལ་མེད་ལྷུན་གྲུབ་ཀྱི་སྒོམ་པ་ཆུ་བོ་ལྟ་བུ་ཡིན་ནོ། །དེ་ལ་
ཅུང་ཟད་བརྟན་པ་ཐོབ་ནས་སྤྱོད་ལམ་འཇམ་རྩུབ་བར་མ་རང་ཉམས་དང་སྦྱར་
བའི་རྐྱེན་གྱིས་བསམ་གཏན་དང་བསྲེས་པས་བྱ་བརྗོད་དྲན་རྟོག་ཐམས་ཅད་
ཆོས་ཉིད་ཀྱི་རོལ་པར་ཤར་ཏེ་མཉམ་རྗེས་ཀྱི་རིས་མེད། ཉིན་མཚན་གྱི་བར་
མེད། བླང་དོར་གྱི་ཆོས་མེད། བསྒོམ་བྱ་སྒོམ་བྱེད་ཀྱི་རྩིས་མེད་པར་ཐམས་
- 258 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
ཅད་ རིག་ པའི་ རང་མདངས་ཆོས་ཟད་ཀ་ དག་ གི་དགོངས་པར་ལ་བཟླས་
པའོ། །དེ་ལྟར་ཡང་ཐལ་འགྱུར་ལས། ངོ་བོ་ཀ་དག་ཡེ་ཤེས་ལ། །མ་རིག་པ་
ཞེས་ སྲིད་མེད་པས། །གཅིག་དང་གཉིས་ཞེས་གྲངས་མེད་དེ། །ཡེ་ཤེས་ཙམ་
དུའང་གྲུབ་པ་མེད། །ཅེས་གསུངས་པ་བཞིན་ནོ། ། །
གཉིས་པ་རང་མདངས་ཡེ་ཤེས་ཀྱི་རོལ་པར་ངོ་སྤྲད་པ་ལ་གསུམ་ལས།
དང་པོ་གནས་པ་སེམས་ཀྱི་རྒྱན་དུ་ངོ་སྤྲོད་པ་ནི། སྒོ་གསུམ་རང་བབས་སུ་ལྷུག་
པར་བཞག་ལ། དགག་སྒྲུབ་ཀྱི་རྟོག་པ་སྣ་ཚོགས་སྤྲོས་ནས་ཆམ་གྱིས་བཞག་
པས་རྣམ་རྟོག་གི་སྤྲོས་པ་ཐམས་ཅད་ཉེ་བར་ཞི་བ་གསལ་སྟོང་ལྷན་ཅིག་སྐྱེས་
པའི་ཡེ་ཤེས་གདོད་མའི་གནས་ལུགས་ལ་རང་སོར་གནས་པ་རྒྱ་མཚོ་ལ་
རླབས་ཞི་བ་དྭངས་ལ་མི་གཡོ་བར་གནས་པ་བཞིན་ཏེ། རང་ཤར་ལས། རྟག་
ཆད་གཉིས་ཀྱི་མཐའ་ལས་འདས། །མཐའ་བཞིའི་དྲི་མ་རང་སངས་ཉིད། །
ཅེས་གསུངས་ཤིང༌། དེའི་ཚེ་སེམས་སྤྲོས་པ་དང་བྲལ་བ་ཆོས་སྐུ། གསལ་ལ་
འཛིན་པ་མེད་པ་ལོངས་སྐུ་སྣ་ཚོགས་འཆར་གཞི་མ་འགགས་པ་སྤྲུལ་པའི་སྐུ་
སྟེ་ངོ་བོ་རང་བཞིན་ཐུགས་རྗེ་གསུམ་དབྱེར་མེད་པའི་ཕྱིར། ནོར་བུ་ཕྲ་བཀོད་
ལས། རྫོགས་སངས་རྒྱས་ནི་ རང་ རིག་ཉིད། །ངོ་བོ་དུས་ གསུམ་ འགྱུར་བ་
མེད། །རང་བཞིན་རྟག་ཏུ་འགག་པ་མེད། །ཐུགས་རྗེ་ཀུན་ལ་རབ་སྣང་ཞིང་། །
ཞེས་དང་། ཐལ་འགྱུར་ ལས། ཡེ་ཤེས་ རང་ སོར་ གནས་ པ་ ལ། །གསུམ་ གྱི་
ཚུལ་དུ་དབྱེར་མེད་པའོ། །ཞེས་གསུངས་པ་བཞིན་ནོ། ། །
གཉིས་པ་འཕྲོ་བ་སེམས་ཀྱི་རོལ་པར་ངོ་སྤྱད་པ་ནི། སེམས་གསལ་ལ་མི་
རྟོག་པའི་ངང་ལས་མ་འགགས་པའི་རྩལ་གང་ཤར་གྱི་སྣང་བའི་སྟེང་དུ་དགག་
-259 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྒྲུབ་བླང་དོར་མེད་པར་རང་བབས་སུ་བསྐྱངས་པས་རྒྱ་མཚོར་རླབས་ཇི་ལྟར་
ཤར་ཡང་རྒྱ་མཚོའི་ངང་ལས་མ་གཡོས་པ་ལྟར་གང་ཤར་ཀྱི་རྟོག་པ་ཐམས་ཅད་
ཆོས་ཉིད་ཀྱི་རོལ་པ་ལས་མི་གཡོ་བ་སྟེ། ཕྲ་བཀོད་ལས། འགག་མེད་རྩལ་ནི་
ཅིར་ཡང་འཆར། །ཤར་བ་ཉིད་ནས་རང་སར་གྲོལ། །གྲོལ་ཞེས་ཙམ་དུ་བརྗོད་
དུ་མེད། །དེ་ཕྱིར་མ་ གྲོལ་བ་ ཡང་ཅི། །ཞེས་ པ་ དང་། ཤར་དུས་ཉིད་ནས་
གཉེན་པོ་ལ་མ་ལྟོས་པར་རང་གྲོལ་བ་སྦྲུལ་མདུད་བཞིན་ཏེ། ཐལ་འགྱུར་ལས།
ཇི་ ལྟར་ཤར་བའི་ རིག་པ་ནི། །སྦྲུལ་མདུད་བཞིན་དུ་ རང་ གྲོལ་ལོ། །ཞེས་
གསུངས་བཞིན་ནོ། །་
གསུམ་པ་འཕྲོ་གནས་གཉིས་མེད་དུ་ངོ་སྤྲད་པ་ནི། སེམས་ཉིད་མི་རྟོག་
པའི་ངང་ལས་མ་འགགས་པའི་རྣམ་རྟོག་སྣ་ཚོགས་སུ་ཤར་ཡང་དགག་སྒྲུབ་
བླང་དོར་མེད་པར་རང་བབས་སུ་བཞག་པས་ཆོས་ཉིད་ཀྱི་ངང་དུ་མི་གཡོ་བར་
གནས་པའི་རང་རྩལ་འགག་མེད་དུ་འཕྲོ་བའི་ཕྱིར་འཕྲོ་བ་དང་གནས་པའི་རང་
བཞིན་གཉིས་སུ་མེད་པ་རྒྱ་མཚོ་ལས་རླབས་ཇི་ལྟར་ཤར་ཡང་རྒྱ་མཚོའི་ངང་དུ་
ཞི་ཞིང་དབྱེར་མི་ཕྱེད་པ་ལྟར། རྣམ་རྟོག་ཇི་ལྟར་ཤར་ཡང་ཐོལ་སྐྱེས་ཐོལ་ནུབ་
ཆོས་ཉིད་གྱི་ངང་ལས་མི་འདའ་བའི་ཕྱིར་དེ་ལྟར་ཤེས་པར་བྱ་སྟེ། རྨད་བྱུང་
ལས། ཇི་ལྟར་རྒྱ་མཚོའི་རྦ་རླབས་ལྟར། །སེམས་ཀྱི་རྦ་རླབས་གཡོ་བ་ཀུན། །
གདོད་མ་གཞི་ཡི་རྒྱ་མཚོར་ཐིམ། །ཞེས་དང་། དོ་ཧ་ལས་ཀྱང་། ཇི་སྲིད་སེམས་
ལས་རྣམ་འཕྲོ་བ། །དེ་ཉིད་མགོན་པོའི་བདག་ཉིད་དེ། །ཆུ་དང་རླབས་དག་
གཞན་ཡིན་ནམ། །ཞེས་གསུངས་པ་བཞིན་ཏེ། དེ་ལྟར་ཡང་སེམས་གནས་ན་
གདོད་མའི་ངང་དུ་གནས། འཕྲོ་ན་ཡེ་ཤེས་ཀྱི་རོལ་པར་འཆར། མཉམ་ན་
- 260 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
གཉིས་མེད་ཀྱི་ངང་དུ་ཡན་པས་ཇི་ལྟར་བྱས་ཀྱང་ཆོས་ཉིད་ཀྱི་རོལ་པ་ལས་མི་
འདའ་བའི་ཕྱིར་གནས་པ་མི་བསང་། འཕྲོ་བ་མི་དགག །མཉམ་པ་མི་སྒྲུབ་སྟེ།
ཇི་ལྟར་ཤར་ཡང་དེ་ལྟར་མི་འཛིན་པས་དགག་སྒྲུབ་བླང་དོར་ལས་འདས་པའི་
ཆོས་ཉིད་རང་བཞིན་རྫོགས་པ་ཆེན་པོའི་དགོངས་པ་ལ་ངོ་སྤྲད་པའོ། །ཞེས་ངོ་
འཕྲོད་པར་གདབ་ཅིང་། དེ་ཡང་། སྔར་སྐབས་དེ་དང་དེར་བསྒོམ་བྱའི་དོན་ལ་
རིག་ཐོག་ཏུ་ཉམས་མྱོང་སྐྱེས་པ་དེ་ཉིད་ངོ་སྤྲོད་བཏབ་པས་གནས་ལུགས་ཀྱི་
ཐོག་ཏུ་སྒྲོ་འདོགས་ཆོད་ན་དེའི་རྒྱུན་མ་ཉམས་པར་བསྐྱངས་པས་རིམ་གྱིས་
བརྟན་པ་ཐོབ་པར་འགྱུར་ཤིང་། ཡང་དུས་དེར་སྒོམ་དོན་ལ་མྱོང་བ་མ་སྐྱེས་
པར་གོ་ཡུལ་དུ་སོང་ན་སྐབས་འདིར་ངོ་སྤྲོད་བཏབ་ཀྱང་བྱ་ཤོར་དུ་འགྲོ་བས།
སྔར་བཤད་པའི་དམིགས་རིམ་རྣམས་སླར་ཡང་འབད་པས་སྒོམ་ཞིང་། ཕྱིས་
ཉམས་མྱོང་སྐྱེ་ཚུལ་གྱི་ཐོག་ཏུ་ངོ་སྤྲོད་སྦྱར་ནས་བསྟན་ཅིང་ཉམས་སུ་བླངས་
པས་རིམ་གྱིས་དོན་ལ་མྱོང་བའི་སྣེ་ཟིན་པར་འགྱུར་རོ། །
གཞན་ཡང་སྐབས་འདིར་ཤེས་པར་བྱ་བ་ནི། དེ་ལྟར་ལམ་ཉམས་སུ་
ལེན་ པའི་ ཚེ་ སྤྱིར་ བསམ་ གཏན་ གྱི་ གེགས་ནི། ཇི་སྐད་དུ། ལེ་ལོ་དང༌ནི་
གདམས་ངག་རྣམས། །བརྗེད་དང་བྱིང་དང་རྒོད་པ་དང་། །འདུ་མི་བྱེད་དང་
འདུ་བྱེད་དེ། །དེ་དག་ཉེས་པ་ལྔ་ཡིན་ནོ། །ཞེས་དང་། དེའི་གཉེན་པོ་ནི། དེ་
སྤོང་འདུ་བྱེད་རྣམ་པ་བརྒྱད། ། གནས་དང་དེ་ལ་ གནས་ པ་དང་། །རྒྱུ་དང་
འབྲས་བུ་ཉིད་དུ་འོ། །དམིགས་པ་བརྗེད་པར་མ་གྱུར་དང་། །བྱིང་དང་རྒོད་
དང་རྟོག་པ་དང་། །དེ་སྤང་མངོན་པར་འདུ་བྱེད་དང་། །ཞི་ཚེ་རྣལ་དུ་འདུག་
པའོ། །ཞེས་རྗེ་བཙུན་བྱམས་པས་གསུངས་པ་ཉིད་འདིར་ཡང་ཤེས་པར་བྱ་བ་
-261 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཡིན། དེ་ཡང་། གང་ལ་མཉམ་པར་བཞག་པའི་ཚེ་སྔར་ལས་རྣམ་རྟོག་མང་དུ་
སོང་བ་ལྟ་བུ་དང་། ཡང་། རེས་འགའ་ཧ་ཕྱད་དེ་བ་ལ་གནས་ཤིང་། རེས་མི་
གནས་པ་དང་། གནས་ཀྱང་གཏིང་ན་ཡིད་བྱེད་ཕྲ་མོ་མི་ཁེགས་པ་ཞིག་འབྱུང་
བས། དེ་གསུམ་ག་ཡང་གནས་པར་རྩོམ་པ་ཡིན་ཞིང་། འོན་ཀྱང་རྟོག་པ་འཕྲོ་
བ་བཀག་པས་མི་ཁེགས་པས། དེ་ལ་ཤེས་པ་མཐའ་མེད་དུ་སྤྲོས་ནས་ཨར་ལ་
གཏད་པས་མཐར་རྟོག་པ་མཐུ་རྡུགས་ནས་གནས་པའི་རང་སོ་ཟིན་པ་ཞིག་འོང་
བས་ དེའི་ ངང་ ལ་ འཇོག་ པ་ སྟེ། ཇི་ ལྟར་ རྫིངས་ ལས་ འཕུར་ བའི་ བྱ་ རོག་
བཞིན། །བསྐོར་ཞིང་བསྐོར་ཞིང་སླར་ཡང་དེ་རུ་འབབ། །ཅེས་འ་ལྟར་རོ། །དེ་
ཡང་གནས་འགྱུ་ལྟོས་བཞག་ཅན་མ་ཡིན་པ་ཕྱི་ཚོགས་དྲུག་དང་ནང་ཤེས་པ་
གཉིས་ཀའི་ཕྱོགས་སུ་མ་ལྷུང་ཞིང་སྐྱེ་འགག་རྟག་ཆད་ལས་འདས་པའི་ཤེས་པ་
རང་རིག་རང་གསལ་གྱི་ངོ་བོ་རྩལ་མདངས་འགག་མེད་ཀྱི་སྣང་བ་གུ་ཡངས་
ཕྱད་དེ་བ། གསལ་ཧྲིག་སྨྲ་བརྗོད་ཀྱི་ཡུལ་ལས་འདས་པ་དེའི་རང་སོ་ཡེངས་
མེད་དུ་བསྐྱངས་པ་ལས་གནས་ལུགས་ཀྱི་རྟོགས་པ་ཇེ་འཕེལ་ཇེ་བརྟན་དུ་
འགྱུར་རོ། །ཡང་བྱིང་བ་ཤས་ཆེ་ན་རླུང་རོ་བསལ། ལུས་གནད་སྒྲིམ་ཞིང་ལྟ་
སྟངས་གཏོང་། ཤེས་པ་ལ་ངར་བཏགས། རིག་པ་ཧུར་བཏོན་པས་ཨར་ལ་
གཏད། འཕྲོ་ཞིང་རྒོད་ན་ལྟ་སྟངས་དམད། ལུས་གནད་ལྷོད་ཆ་འཚོལ། མིག་
ཕབ། ཞེ་གཏིང་ནས་གློད་ལ་རང་བབས་སུ་འཇུག་གོ །ཡང་སྐབས་རེར་ནམ་
མཁའ་དྭངས་ཤིང་སྤྲིན་མེད་པའི་ཚེ། ཉི་མ་ལ་རྒྱབ་ཕྱོགས་པས་ནམ་མཁའི་
མཐོངས་སུ་ལྟ་སྟངས་བཅུན་ནས་བལྟས་པས། དཔེ་ ཕྱིའི་ནམ་མཁའི་སྟོང་
མདངས་ཀྱིས་གོ་ཕྱེ་ནས། དཔེ་ཅན་ནང་ཤེས་པའི་ནམ་མཁའ་རྣམ་པར་དག་པ་
-262-



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
ལས། གསང་བ་འོད་གསལ་སྙིང་པོ་ནམ་མཁའ་གསལ་སྟོང་མཐའ་དབུས་
ཐམས་ཅད་ལས་འདས་པའི་ཆོས་ཉིད་སྐད་ཅིག་ལ་འཆར་རོ། །དེ་ཡང་ལྟེངས་
ན་ཞི་ལྷག་སོ་སོར་རྩལ་སྦྱང་། བྱིང་ན་གསེང་། རྒོད་ན་དབབ། སྤྱོད་ལམ་ཀུན་
དང་བསྲེ་རྩལ་སྦྱོང་བོགས་འདོཊ་གྱི་གནད་ཡིན་ནོ་ཞེས་ཆོས་རྗེ་ཀུན་མཁྱེན་
ཆེན་པོའི་གསུང་ལས་སོ།། །།
༈ དོན་གཉིས་པ་ལྷུན་གྲུབ་ཀྱི་ཡེ་ཤེས་མངོན་སུམ་དུ་སྟོན་པ་ལ་གསུམ་
སྟེ། སྔོན་འགྲོ་སྒོ་གསུམ་གྱི་བྱ་བ་བཏང་བ། དངོས་གཞི་ཟག་མེད་ཀྱི་ཡེ་ཤེས་
རྒྱུད་ལ་བརྟེན་པ། རྗེས་སྣང་ཉམས་ཀྱི་འཆར་ཚུལ་བསྟན་པའོ། །དང་པོ་སྒོ་
གསུམ་བྱ་བ་གཏོང་བ་ནི། ཀློང་གསལ་ལས། མངོན་སུམ་གནད་དུ་དབབ་པའི་
ཕྱིར། །ཕྱི་ ནང་ གསང་ བའི་ བྱ་ བ་ ནི། །ལུས་ ངག་ ཡིད་ ཀྱིས་ དགུ་ ཕྲུགས་
བཏང་། །ཞེས་གསུངས་ པ་ ལས། དང་པོ་ལུས་ཀྱི་གསུམ་ནི། ཕྱི་འཇིག་རྟེན་
འཁྲུལ་པའི་བྱ་བྱེད་དང་རྣམ་གཡེང་ཐམས་ཅད། ནང་ཕྱག་དང་སྐོར་བ་སོགས་
དམན་པའི་དགེ་བ་རྣམས། གསང་བ་རྣམ་གཡེང་ སྒུལ་ བསྐྱོད་ཐམས་ཅད་
སྤངས་ཏེ་གཅིག་པུར་འདུག་པའོ། །གཉིས་པ་ངག་གི་གསུམ་ནི། ཕྱི་འཇིག་
རྟེན་གྱི་འཁྲུལ་གཏམ་སྣ་ཚོགས། ནང་ཁ་ཏོན་དང་བཟླས་བརྗོད་ལ་སོགས་པ།
གསང་བ་སྨྲ་བརྗོད་ཐམས་ཅད་སྤངས་ཏེ་མི་སྨྲ་བར་གནས་པར་བྱའོ། །
གསུམ་པ་ཡིད་ཀྱི་གསུམ་ནི། ཕྱི་འཇིག་རྟེན་གྱི་འཁྲུལ་རྟོག་ཐམས་ཅད།
ནང་བསྐྱེད་རྫོགས་ཀྱི་སེམས་འཛིན་སྣ་ཚོགས། གསང་བ་རྣམ་རྟོག་གི་འཕྲོ་
འདུ་ཐམས་ཅད་སྤངས་ནས་རྟོག་མེད་ཀྱི་ངག་ལ་གནས་པར་བྱ་ཞིང་དེས་ནི་སྒོ་
གསུམ་གནས་པ་དང་། བརྟན་པ་དང༌། གྲོལ་བར་འགྱུར་བ་སྟེ། འདས་རྗེས་
- 263 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། དུང
ལས། གནས་བརྟན་གྲོལ་བའི་གདེངས་ཐོབ་ནས། །ཕྱི་ནང་བྱ་བ་ཀུན་བཏང་
སྟེ། །ཞེས་གསུངས་པ་ལྟར་རོ། །
གཉིས་པ་དངོས་གཞི་ཟག་མེད་ཀྱི་ཡེ་ཤེས་རྒྱུད་ལ་བརྟེན་པ་ལ་གསུམ་སྟེ།
སྒོ་གསུམ་གྱི་གནད་གཟིར་བ། གནད་བཞིས་མངོན་སུམ་རང་ཐོག་ཏུ་དབབ་
པ། དབབ་པའི་དོན་ངོ་སྤྲད་པའོ། །དང་པོ་སྒོ་གསུམ་གྱི་གནད་གཟིར་བ་ནི།
ཀློང་གསལ་ལས། མངོན་སུམ་གནད་ནི་ལུས་ངག་སེམས། །སོ་སོའི་གནད་
རྣམས་ལེགས་པར་བསྟུན། །ཞེས་གསུངས་པས། དང་པོ་ལུས་ཀྱི་གསུམ་ནི།
སྔ་མ་ལས། དེ་ཡང་ལུས་ནི་སྐུ་གསུམ་ལས། །རྒྱུན་དུ་འདའ་བར་མི་བྱ་འོ། །
ཞེས་ གསུངས་ཤིང་། དེ་ཡང་མུ་ཏིག་ཕྲེང་བ་ལས། སེང་གེའི་ཚུལ་དང་གླང་
ཆེན་དང་། །དྲང་སྲོང་ལྟ་བུར་གནས་པར་བྱ། །ཞེས་པས། ཆོས་སྐུའི་བཞུགས་
སྟངས་སེང་གེ་ལྟ་བུ་ནི། ཙོག་པུར་རྐང་མཐིལ་སྤྲད་པུས་མོ་ཕྱིར་གྱེད་ལག་
མཐིལ་སར་བཙུགས་ནས་རོ་སྟོད་བསྲང་མཇིང་པ་ཡིད་ཙམ་གྱེན་དུ་གཏོད།
མིག་སྨིན་ཕྲག་གི་སྟེང་གི་ནམ་མཁའ་ལ་ཧར་པོར་མི་འགུལ་བར་བལྟ་བའོ། །
ལོངས་སྐུའི་བཞུགས་སྟངས་གླང་ཆེན་ལྟ་བུ་ནི། ཁ་བུབ་ཏུ་པུས་བྲང་སྦྱར་གྲུ་མོ་
ས་ལ་བཙུགས་ཏེ། ལག་མཐིལ་གྱིས་ཨོལ་ཀོ་བསྟེན་པའི་སོར་མོ་འགྲམ་པ་ལ་
སྦྱར། རྒལ་ཚིགས་དྲང་པོར་བསྲངས་ནས་ཐད་ཀའི་ནམ་མཁའ་ལ་ཟུར་གྱིས་
ཧྲིག་པོར་བལྟ་བའོ། །སྤྲུལ་སྐུའི་བཞུགས་སྟངས་དྲང་སྲོང་ལྟ་བུ་ནི། ཙོག་པུར་
འདུག་པའི་རྐང་པའི་ལོང་བུ་གཤིབས། ལག་པ་གཉིས་མཁལ་ཁུང་ངམ་པུས་
མོ་ལ་བསྐོར། རྒལ་ཚིགས་དྲང་པོར་བསྲངས་ཏེ་མིག་ཅུང་ཟད་ཕབ་ལ་ཟིམ་
བུར་བར་སྣང་ལ་གཏད་དོ། །དེ་ལྟར་ བྱས་པས་ གནས་ སྐབས་ སུ་བཞུགས་
- 264 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
སྟངས་དང་པོས་འབྱུང་བར་རང་སར་དག །གཉིས་པས་གཡོ་བྱེད་ཀྱི་རླུང་ཟིན།
གསུམ་པས་དྲོད་བསྐྱེད་ཅིང་འབྱུང་བ་སྙོམས་པར་བྱེད། མཐར་ཐུག་སྐུ་གསུམ་
དུ་ གྲོལ་ཏེ་མྱ་ངན་ལས་འདའ་བར་འགྱུར་ཏེ། ཐལ་འགྱུར་ལས། ཆོས་སྐུའི་
གཟིགས་སྟངས་སེང་གེ་ཡིས། །འཁྲུལ་པའི་འཇིགས་པ་ཀུན་བྲལ་ནས། རྡོ་
རྗེའི་མིག་གིས་མཐོང་བར་འགྱུར། །ལོངས་སྤྱོད་རྫོགས་སྐུའི་བཞུགས་སྟངས་
ནི། །གླང་ཆེན་ ཉལ་བ་ལ་བརྟེན་ནས། །ཆོས་ཉིད་དོན་ལ་ལོངས་སྤྱོད་དེ། །
པདྨའི་སྤྱན་གྱིས་མཐོང་བར་འགྱུར། །སྤྲུལ་པ་སྐུ་ཡི་བཞུགས་སྟངས་ནི། །དྲང་
སྲོང་ཙོག་པུ་ལ་བརྟེན་ནས། །ཆོས་ཉིད་སྣང་བ་རང་སྤྲུལ་ནས། །ཆོས་ཀྱི་མིག་
གིས་མཐོང་བར་འགྱུར། །ཞེས་གསུངས་པས་རིག་པའི་ཡེ་ཤེས་ལུས་ལ་གནས་
ཀྱང་། ཐབས་ལུས་གནད་ཀྱིས་མ་གཟིར་ན་དབང་པོའི་མངོན་སུམ་དུ་སྣང་མི་
ནུས་ཏེ། སྦྲུལ་ལ་ཡན་ལག་ཡོད་ཀྱང་མ་གཅུས་ན་མི་གསལ་བ་བཞིན་ནོ། །
གཉིས་པ་ངག་གི་གསུམ་ནི། འདས་རྗེས་ལས། ངག་ནི་བསླབ་བྱའི་རིམ་
པ་དང༌། །གནས་པ་བརྟན་ཅིང་ལ་ཡང་བཟླ། ཞེས་གསུངས་པས། དང་པོ་ནི།
འཁྲུལ་པའི་གཏམ་བཀག་ནས་སྨྲ་བཅད་ཡུན་ཐུང་བ་ལ་བསླབ། གཉིས་པ་ནི།
ཁ་ཏོན་བཟླས་བརྗོད་ཅུང་ཟད་ཙམ་ལས་གཞན་མི་སྨྲ་བར་གནས། །
གསུམ་པ་ནི། ལག་གི་བརྡའ་ ཙམ་ ལས་ཅུང་ ཟད་ ཀྱང་མི་སྨྲ་བར་ལ་
བཟླའོ། །དེ་ལྟར་བྱས་པས་གནས་སྐབས་སུ་འཁྲུལ་པའི་གཏམ་འགགས་པས་
ཉོན་མོངས་མི་འཕེལ། མཐར་ཐུག་བརྗོད་མེད་ཀྱི་དོན་ལ་རེག་ཅིང་སངས་རྒྱས་
ཀྱི་གསུང་རྡོ་རྗེ་ཀློང་དུ་མྱ་ངན་ལས་འདའ་བར་འགྱུར་རོ། །
གསུམ་པ་སེམས་ཀྱི་གསུམ་ནི། ཐལ་འགྱུར་ལས། སེམས་ནི་དབྱིངས་ལ་
- 265 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གཏད་པས་འགྲུབ། །ཅེས་དང་། འདས་རྗེས་ལས་སེམས་ནི་སྨིན་ཕྲག་མཁའ་
ལ་གཏད། །སྐུ་གསུམ་རིག་པ་སྟོང་པར་འཆར། །ཞེས་གསུངས་པས་རྐྱེན་དང་
བྲལ་བའི་ཕྱིའི་ནམ་མཁའ་སྟོང་སང་ངེ་བ་དེ་ལ་དབང་པོ་མི་འགྱུར་པ་མདུང་
ཚུགས་སུ་གཏད་ནས་ནམ་མཁའི་དབུས་སུ་སེམས་ཐིམ་འགྲོ་བ་ལྟ་བུའི་ཤེས་
པས་དྲག་ཏུ་བཅུན་པས་ནང་གི་དབྱིངས་རྣམ་དག་སྒྲོན་མ་རིག་པ་སྟོང་གསལ་
དུ་ལྷག་གིས་འཆར་བར་འགྱུར་རོ། །དེ་ལྟར་ཡང་། ཀློང་གསལ་ལས། དེ་ལྟར་
སེམས་ ཀྱི་ གནད་ གཟིར་བས། །སྐུ་ གསུམ་ རིག་ པ་ སྟོང་ པར་ འཆར། །ཞེས་
གསུངས་ཤིང་དེས་ནི་གནས་སྐབས་སུ་རིག་པའི་ཡེ་ཤེས་མངོན་སུམ་དུ་མཐོང་
ཞིང་། མཐར་ཐུག་ལྷག་མེད་དུ་འཚང་རྒྱ་བར་འགྱུར་རོ། །
གཉིས་པ་གནད་བཞིས་མངོན་སུམ་རང་ཐོག་ཏུ་དབབ་པ་ནི། ཐལ་འགྱུར་
ལས། །གནད་གསུམ་མན་ངག་འབྲལ་མི་བྱ། །དེ་ཡང་སྒོ་དང་ཡུལ་ཉིད་དང་།
རླུང་དང་རིག་པའི་གནད་ཉིད་བསྟུན། །ཞེས་དང་། འདས་རྗེས་ལས། སྒོ་ཡུལ་
རླུང་ གི་ གནད་ བསྟུན་ པས། །ཡུལ་ ལ་ ཡེ་ ཤེས་ མངོན་ དུ་ སྣང་། །ཞེས་ པས་
གནད་བཞིའམ་རླུང་རིག་གཉིས་དབྱེར་མེད་དུ་བྱས་པས་གསུམ་དུ་ཡང་བཤད་
མོད། ས་བཅད་ནི་བཤད་པའི་དབྱེ་བ་སྤུ་ཙམ་ལས་དོན་གྱི་གནད་གཅིག་པ་
ལས། དང་པོ་འཆར་བྱེད་སྒོའི་གནད་ནི། ཐལ་འགྱུར་ལས། སྒོ་ནི་སྐུ་གསུམ་
མིག་ གིས་ བལྟ། ཞེས་ དང་། ཇི་ ལྟར་ ན། སྒོ་ གནད་ ལྡོག་ ཕབ་ ཟུར་ གྱིས་
བལྟ། །ཞེས་གསུངས་པས། དེ་ཡང་རིག་པའི་ཡེ་ཤེས་སྙིང་དབུས་ན་བུམ་ནང་
གི་མར་མེ་ལྟར་གནས་པའི་ཟེར་གདངས་སྙིང་ནས་མིག་ཏུ་འབྲེལ་པའི་རྩ་དར་
དཀར་གྱི་སྐུད་པ་ལྟ་བུའི་ནང་ནས་མིག་གི་སྒོར་འོད་རྩའི་ལམ་ནས་འཆར་བས་
- 266 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
ཆོས་ སྐུའི་གཟིགས་སྟངས་གྱེན་དུ་གཏོར་གྱི་རྣམ་པར་བལྟ་བ། ལོངས་སྐུའི་
གཟིགས་སྟངས་གཡས་གཡོན་དུ་ཟུར་འཁྲིད་སྨྱུག་མ་བསྲང་བ་ལྟ་བུ། སྤྲུལ་
སྐུའི་གཟིགས་སྟངས་ཕྱེད་པ་ཙམ་ཅུང་ཟད་ཐུར་ལ་ཕབ་པ་དྲང་སྲོང་བསམ་
གཏན་བསྒོམ་པ་ལྟ་བུ་བྱ་སྟེ། དེ་ལྟར་ཡང་། ཙཀྵ་ཟིམ་བུས་ སཱུརྱ་བལྟ། །ཤར་
གྱི་རྒྱ་དཀར་བཞིན་དུ་གསལ། །ཞེས་པས་ཕྱིའི་ནམ་མཁའ་ལ་དབང་པོ་མདུང་
ཚུགས་སུ་བལྟས་པས་ཕྱིའི་དབྱིངས་མཐོང་། གཡས་གཡོན་གྱི་ཟུར་རམ་ཟིམ་
བུས་ཉི་མ་ལ་བལྟས་ན་ནང་གི་དབྱིངས་རིག་མཐོང་། དེས་དབང་པོ་བར་སྣང་
ལ་འཁྲིད་ཅིང་འཁྲུལ་སྣང་ཞིང་ཁམས་སུ་འཆར་རོ། །དེ་ཡང་ལྟ་སྟངས་གསུམ་
པོ་གང་རུང་གིས་བལྟ་བ་ལ་བསླབས་པས། མིག་ཡུལ་ལ་ཇི་ཙམ་གཏད་ཀྱང་
ཚུགས་ནུས་པར་འགྱུར་རོ། །
གཉིས་པ་འཆར་གཞི་ཡུལ་གྱི་གནད་ནི། ཡུལ་སྤྲིན་དང་བསིར་བུའི་རྐྱེན་
དང་བྲལ་བའི་ནམ་མཁའ་དྭངས་ཤིང་གསལ་བ་ཉིད་ལ། སྔ་དྲོ་ནུབ་དང་ཕྱི་དྲོ་
ཤར་དུ་བལྟ་བའམ། འོད་གསལ་འཆར་སླ་བའི་ཆེད་དུ་ཟེར་གཉིས་དང་སྦྱར་
ནས་སྔ་དྲོ་ཤར་དང་ཕྱི་དྲོ་ནུབ་ཏུ་བལྟ་ཞིང་
། དེ་ཡང་། ཉི་མ་ལས་འོག་ཏུ་ཁྲུ་
གང་ ཙམ་ གྱི་ནམ་མཁའ་སྟོང་ སང་ ངེ་ བ་དེར་ བལྟའོ། །དེ་ལྟར་ཡང་། ཐལ་
འགྱུར་ ལས། ཡུལ་ ནི་ སྒྲིབ་བྱེད་ བྲལ་ བ་ ལ། ཞེས་ དང་། འདས་ རྗེས་ ལས།
ཡུལ་ གནད་ནམ་མཁའ་ རྐྱེན་ བྲལ་ལ། །ཞེས་དང་། ཀློང་ གསལ་ ལས། རྐྱེན་
བྲལ་གསུམ་ལ་གསལ་བར་འགྱུར། །ཞེས་གསུངས་པས། ཡུལ་རྐྱེན་བྲལ་ནམ་
མཁའ་སྟོང་པ། དབང་པོ་རྐྱེན་བྲལ་ཆུའི་སྒྲོན་མ། གནས་རྐྱེན་བྲལ་དྭངས་ཤིང་
མཐོ་བའི་དབེན་པའོ། །
- 267 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསུམ་པ་རླུང་གི་གནད་ནི། འདས་རྗེས་ལས། རླུང་གནད་ཤིན་ཏུ་དལ་
ལ་བསླབ། །ཅེས་གསུངས་པས། རླུང་དལ་བ་མ་བརྟེན་ན། རླུང་གིས་རིག་པ་
སྤུར་ནས་མི་ཟིན་པས། རླུང་སྣ་ནས་མི་གཏོང་བར་མཆུ་སོ་གཉིས་མ་རེག་ཙམ་
དུ་ཁ་ནས་དལ་བུས་ཕྱི་ནང་དུ་རྒྱུ་བ་སྙོམས་པ་ལས་ཕྱིར་འཛིན་ཅུང་ཟད་ཙམ་བྱ་
སྟེ། ཕྱི་ནང་རླུང་ནི་དལ་ཞིང་མཉམ། །ཡིད་ཙམ་ཕྱི་རུ་འདུར་བ་ཡིས། །རླུང་གི་
འགྲོ་འོང་ཆད་པར་འགྱུར། །ཞེས་གསུངས་པས། རླུང་གི་འགྲོ་འོང་ཟད་པས་
རྟོག་པའི་འཕྲོ་འདུ་ཟད་དེ་དབྱིངས་རིག་གཡོ་འགུལ་མེད་པར་སྡོད་པའོ། །
བཞི་པ་ རིག་པའི་གནད་ནི། ཀློང་གསལ་ལས། རིག་ གནད་ལུག་རྒྱུད་
བཙོན་དུ་བཟུང་། །དངོས་ སྣང་དལ་བ་ཉིད་ཀྱིས་བརྟེན། །ཞེས་དང་། འདས་
རྗེས་ལས། ལུག་ རྒྱུད་ རིག་པ་བཙོན་དུ་བཟུང་། །ཞེས་ གསུངས་ པས། ཕྱིའི་
དབྱིངས་ནམ་མཁའ་སྟོང་པ་མེ་ལོང་དང་འདྲ་བས་སྣང་བའི་གོ་ཕྱེ་ནས། ནང་གི་
དབྱིངས་རྣམ་དག་སྒྲོན་མ་བདག་པོའི་བྱད་དང་འདྲ་བ་དེ་ཉིད། ཐོག་མར་སྨིན་
མཚམས་ནས་མཐིང་ག་ཁྱབ་པ་ཆེན་པོའི་འོད་ལས་རིམ་གྱིས་མཆེད་ནས་ནམ་
མཁའི་འཇའ་ཚོན་ལྟ་བུ་འོད་ལྔའི་མུ་ཁྱུད་ཐིག་ཕྲན་དང་བཅས་པའི་ནང་དུ་
ཐིག་ལེ་སྟོང་པའི་སྒྲོན་མ་རྫིང་བུར་རྡོ་བོར་བའི་རི་མོ་ལྟར་འལ་འོལ་ལས་
མཐར་ཐིག་ལེ་དམར་ཟླུམ་གསལ་དྭངས་ཅན་དུ་འཆར་ཏེ། སྒྲོན་མ་འབར་བ་
ལས། མཐིང་ག་མི་འགྱུར་སྣང་བ་ལས། ཁ་དོག་གསལ་བའི་འོད་ལྔར་ཡང་། །
འདི་ཉིད་རབ་ཏུ་གསལ་འགྱུར་ཞིང་། །ཞེས་གསུངས་པ་ལྟར་དང་། དེའི་ནང་
དུ་རིག་པ་རྡོ་རྗེ་ལུ་གུ་རྒྱུད་བདག་པོའི་སེམས་དང་འདྲ་བ་དེ་ལྷག་གིས་འཆར་
ཞིང་། དེ་ཡང་། ཐོག་མར་རྟ་རྔ་ལ་མདུད་པ་བཏབ་པ་ལྟ་བུའམ། གསེར་སྐུད་
- 268-



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
དང་
། མུ་ཏིག་གི་ཕྲེང་བ་དང་། མེ་ཏོག་གི་ཆུན་པོ་ལྟ་བུ་སྟེ། ཐོག་མར་སྨིག་རྒྱུ་
ལྟར་འལ་འོལ་མི་གསལ་བ་འགུལ་འཕྲིག་ཅན་དུ་འཆར་བས། དེ་ཉིད་ལྟ་
སྟངས་ཀྱིས་ཁྲིད་ནས་དབྱིངས་ཀྱི་ར་བར་བཅུག་པ་ལ་ཅེ་རེ་གཏད་ནས་ཡིན་
མིན་གྱི་དཔྱད་པ་སོགས་རྣམ་རྟོག་གིས་མ་བསླད་པར་ལྟ་མཁན་གྱི་རིག་པ་
དེས། རིག་པ་རང་གི་ངོ་བོ་བལྟ་ཤེས་ཙམ་ལས་མི་གཡོ་བར་བྱ་ཞིང་། ཅི་སྟེ་
འོད་གསལ་གྱིས་སྣང་བའམ། གཡས་གཡོན་སྟེང་འོག་སོགས་སུ་ཡལ་ཡོལ་
བྱེད་ན་དེའི་རྗེས་སུ་མིག་དང་སེམས་བཅད་ཕོག་ཏུ་མི་འབྲང་བར་ལྟ་སྟངས་
ཀྱིས་མི་གཟུར་ནས་དལ་བུར་ཁྲིད་པས་སྔར་བཞིན་ཤར་བ་ལ་སེམས་གཡོ་
མེད་དུ་ཆེ་རེ་གཏད། བློས་བྱས་ཀྱི་བཅོས་བསྒྱུར་མི་བྱ་བར་དབྱིངས་རིག་གི་
རང་ངོ་ལ་བལྟས་པས་ཕྱི་སྣང་བ་མ་འགགས་ཤིང་། ནང་འཛིན་པས་མ་བསླད་
པ། བརྗོད་མེད་སྤྲོས་པ་དང་བྲལ་བའི་རང་སོ་བཟུང་བས་ཡུལ་དང་ཡུལ་ཅན་
དབྱེར་མེད་དུ་འདྲེས་པས་འོད་གསལ་གྱི་སྣང་བ་སྨིན་མཚམས་ནས་བྲལ་སྟེ་
གསལ་འགྲིབ་མེད་པར་འཆར་བ་སོགས་སྣང་བཞིའི་སྣང་ཤེས་ཀྱི་ཉམས་
རྣམས་རིམ་གྱིས་སྐྱེ་བར་འགྱུར་རོ། །དེས་ནི་གནས་སྐབས་སུ་རིག་པའི་ཡེ་
ཤེས་མངོན་སུམ་དུ་གསལ་བས་མ་རིག་པ་དང་བྲལ། ཚེའི་དུས་བྱས་ཀྱང་སྤྲུལ་
པའི་སྐུར་གྲོལ། མཐར་ ཐུག་ སྣང་བཞི་མཐར་ ཕྱིན་ནས་ལྷག་མེད་དུ་གྲུབ་
པའོ། ། །
གསུམ་པ་དེ་ཉིད་ངོ་སྤྲད་པ་ལ། ངོ་སྤྲོད་དངོས་དང་། སྤྲོ་བ་བསྐྱེད་པ།
རྣལ་འབྱོར་བཞིས་ཉམས་སུ་བླང་བ་དང་གསུམ་ལས། དང་པོ་ནི། ངོ་སྤྱོད་ཀྱི་
ཁང་ པ་ ཕྱོགས་ཕྱེད་ པར་སྔ་དྲོ་ཉི་མའི་ཟེར་དང་ལྡན་པའི་དུས་སུ། ཚོགས་
- 269 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གཏོར་བཤམས་ པས། མཆོད་ ཅིང་ གསོལ་ བ་ གདབ་ པ་ དང༌ བྱིན་ འབེབས་
རྣམས་སྔར་ལྟར་བྱས་ནས། སློབ་མ་སྒོ་གསུམ་གྱི་གནད་འཆིང་དུ་བཅུག །སྔར་
བཞིན་འོད་གསལ་གྱི་སྣང་བ་རྣམས་མཚོན་པར་བྱས་ནས་རྡོ་རྗེ་སེམས་དཔའི་
མེ་ལོང་བསྟན་ལ། ཀྱེ་སྐལ་ལྡན་རྣམས་འདི་ལྟར་ཤེས་པར་གྱིས་ཤིག །དེ་
ཡང་། སྔར་ཆོས་ཐམས་ཅད་ཀྱི་ཆོས་ཉིད་ཀ་ནས་དག་ཅིང་སྤྲོས་པ་དང་བྲལ་
བའི་ཡེ་ཤེས་ཁྲེགས་ཆོད་ཀྱི་ལམ་གྱིས་མཚོན་པར་བྱས་པ་དེ་ཡིན། འདིར་ནི་
ལྷུན་གྲུབ་ཀྱི་ཡེ་ཤེས་མངོན་སུམ་གྱི་ལམ་གྱིས་མཚོན་པར་བྱེད་པ་ཡིན་ལ། དེ་
ཡང་། ངོ་སྤྲོད་བྱ་ནི། ཆོས་གཞན་ནས་བདེ་གཤེགས་སྙིང་པོ་དང་། རྒྱུའི་རྒྱུད་
སོགས་སུ་བཤད་པ་དེ། འདིར་ནི་སངས་རྒྱས་ཐམས་ཅད་དང་དབྱེར་མེད་པའི་
རིག་པའི་ཡེ་ཤེས་འདུས་མ་བྱས་ཤིང་ལྷུན་གྱིས་གྲུབ་པ། གཞོན་ནུ་བུམ་པ་
སྐུའི་བདག་ཉིད་ཅན་དུ་ཡེ་ནས་འགྲིབ་མེད་པར་བཞུགས་པ་དེ་ཉིད་སྒོ་གསུམ་
གྱི་གནད་ཀྱིས་གཞི་བཟུང་། གནད་རྣམ་པ་བཞིས་མཚོན་པར་བྱས་པས། སྙིང་
ནང་གི་དབྱིངས་རྣམ་པར་དག་པའི་སྒྲོན་མ་འོད་ལྔ་ལྷུན་གྲུབ་ཏུ་ཡོད་པ་དེ་ཉིད།
མིག་ནི་ནམ་མཁའི་ཁམས་སུ་བལྟ། ཞེས་ཡི་གེ་མེད་པ་ལས་གསུངས་པ་ལྟར།
རྒྱང་ཞགས་ཆུའི་སྒྲོན་མའི་ལམ་ནས་གསལ་བའི་སྣང་བ། ཕྱིའི་དབྱིངས་ནམ་
མཁའ་སྟོང་ པ་མེ་ལོང་ལྟ་བུ་ལ། ནང་གི་ནམ་མཁའ་རྣམ་དག་ སྒྲོན་མའི་
གདངས་བྱད་བཞིན་དུ་ཤར་བ་ནི་ནམ་མཁའི་འཇའ་ཚོན་ལྟ་བུའི་འོད་ཁྱིམ་དུ་
སྣང་བ་འདིའོ། །དེའི་ནང་དུ་ཐིག་ལེ་སྟོང་པའི་སྒྲོན་མའི་རྟགས་འོད་ཀྱི་འཁོར་
ལོར་གསལ་ཞིང་དྭངས་པར་སྣང་བ་འདིའོ། །དེའི་ནང་དུ་རིག་པའི་སྒྲ་ཡོད་
པའི་རྟགས་སུ་རྡོ་རྗེ་ལུ་གུ་རྒྱུད་དུ་སྣང་བ་འདིའོ། །དེ་ཡང་དབྱིངས་རིག་འདུ་
-270 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
འབྲལ་མེད་པ་ནི་ཉི་མ་དང་འོད་ཟེར་གྱི་ཚུལ་དུ་གནས་པའོ། །ཐུགས་རྗེ་རང་
བྱུང་གི་ཡེ་ཤེས་རང་གསལ་ཆེན་པོ་ཤེས་རབ་རང་བྱུང་གི་སྒྲོན་མའི་རྟགས་སུ་
འོད་གསལ་གྱི་སྣང་བ་འདི་དག་ལྟོས་ལ་མཉམ་པར་ཞོག་ཅིག །དེ་ནི་ཤེས་པ་
རང་གསལ་སྣང་སྟོང་འཛིན་མེད་དུ་སྣང་བ་འདི་རང་ཡིན་ནོ། །དེ་ཡང་། ངོ་
བོའི་རྟགས་སུ་སྐྱེ་མེད་སྤྲོས་པ་དང་བྲལ་བ། རང་བཞིན་གྱི་རྟགས་སུ་འོད་སྣ་
ཚོགས་སུ་གསལ་བ། ཐུགས་རྗེའི་རྟགས་སུ་ཤེས་པ་གསལ་སྟོང་དུ་འཆར་བ་
འདི་ཁོ་ན་གདོད་མའི་མགོན་པོ་ཀུན་བཟང་འོད་མི་འགྱུར་བ་ཉིད་སྙིང་དབུས་
ན་སྐུ་གསུམ་འདུ་འབྲལ་མེད་པའི་དགོངས་པ་ལ་བཞུགས་པ་ཤེས་པར་གྱིས་
ཤིག །དེ་ཡང་། ཀློང་གསལ་ལས། རིག་པ་རྡོ་རྗེ་ལུ་གུ་རྒྱུད། །མཐོང་བ་ཙམ་
གྱིས་ཤེས་པ་དང་། །ཤེས་པ་ཙམ་གྱིས་རྟོགས་པ་དང་། །རྟོགས་པ་ཙམ་གྱིས་
གྲོལ་བར་འགྱུར། །ཞེས་དང་། ཐལ་འགྱུར་ལས། རང་གི་རང་བཞིན་གཤིས་
ཀྱི་གནད། །བརྗོད་པའི་ཚིག་གིས་མ་ཡིན་པར། །དབང་པོའི་ཡུལ་ལ་གསལ་
སྣང་བས། །གཅེར་མཐོང་གྲོལ་བའི་བདག་ཉིད་དོ། །ཞེས་གསུངས་པ་བཞིན་
ནོ། །འདིར་རིག་པའི་ཡེ་ཤེས་ལྔ་ཚན་བདུན་གྱི་ངོ་སྤྲོད་བྱེད་པར་སྤྲོ་ན་གསེར་
ཕྲེང་ལས་བྱུང་བ་བཞིན་ཤེས་པར་བྱའོ། །མདོར་ན་དབྱིངས་སྟོང་གསལ་འདུས་
མ་བྱས་པ་ནི་ཤེས་རབ་ཀྱི་ངོ་བོ་ཀ་ནས་དག་པ་ཁྲེགས་ཆོད་ཀྱི་དོན་ནོ། །རིག་
པའི་རང་བཞིན་འོད་གསལ་གྱི་སྣང་བ་ནི་ཐབས་ལྷུན་གྲུབ་ཀྱི་ངོ་བོ་སྣང་སྟོང་
འདུ་འབྲལ་མེད་པ་ཡིན་ཏེ། ནོར་བུ་ཕྲ་བཀོད་ལས། དབྱིངས་ཀྱི་རང་བཞིན་
ཤེས་རབ་སྐུ། །རིག་པའི་རང་བཞིན་ཐབས་ཀྱི་སྐུ། །འདུ་འབྲལ་མེད་པའི་ཚུལ་
དུ་གནས། །ཞེས་པ་དང་། དེ་ལྟར་སྣང་བ་དེ་ཡང་། ཀུན་རྫོབ་སྣང་ཚུལ་འཇིག་
-271-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
པའི་ཆོས་སུ་མེད་དེ། དོན་དམ་འདུས་མ་བྱས་པ་ཆོས་ཉིད་འགྱུར་བ་མེད་པའི་
གནས་ལུགས་ཉིད་ཡིན་ཏེ། ཐལ་འགྱུར་ལས། རིག་པའི་ངོ་བོ་ལུ་གུ་རྒྱུད། །
འདས་དང་མ་འོངས་ད་ལྟར་ལ། །སུས་ཀྱང་བྱས་པ་མ་ཡིན་པས། །དེས་ན་
འདུས་མ་བྱས་པ་ཉིད། །ལུ་གུ་རྒྱུད་ཀྱི་རང་བཞིན་ནོ། །རྣམ་པར་རྟོག་པ་ཀུན་
དག་པས། །མ་འཁྲུལ་གཞི་ཡི་སངས་རྒྱས་སོ། །མངོན་སུམ་བརྟེན་པའི་སྐལ་
ལྡན་ལ། ཁམས་གསུམ་འཁོར་བའི་མིང་མེད་པས། །སྲིད་གསུམ་བརྡར་ཤ་
ཆོད་པ་འོ། །ཞེས་དང༌། སྒྲོན་མ་སྣང་བྱེད་ལས། དེ་ལྟར་སྣ་ཚོགས་ཤར་བ་
དེ། །བྱས་ཤིང་བསྒོམས་པས་བྱུང་བ་མིན། །ཡེ་ཉིད་ནས་ནི་གཞིར་གནས་
པའོ། །ཞེས་གསུངས་པས། ཡེ་ནས་མ་བྱས་ཤིང་རང་བྱུང་རང་ཤར་སྐུ་གསུམ་
འདུ་འབྲལ་མེད་པ་འོད་གསལ་གྱི་དཀྱིལ་འཁོར་ཞལ་མཐོང་བ་ཡིན་པས་སྒོམ་
པ་ལ་བརྩོན་པར་གྱིས་ཤིག །ཅེས་བརྗོད་དོ། ། །
གཉིས་པ་སྤྲོ་བ་བསྐྱེད་པ་ནི། འོ །རིགས་ཀྱི་བུ། འདི་ལྟར་མཐོང་བ་འདི་
རང་བྱུང་གི་རིག་པ་ཐིག་ལེ་ཉག་གཅིག་ཆོས་ཉིད་མངོན་སུམ་གྱི་སྣང་བ་ཞེས་
བྱ་བ་ཡིན་ནོ། །སངས་རྒྱས་དང་བྱང་ཆུབ་སེམས་དཔའ་བླ་མ་ཡི་དམ་ཌཀྐི་
ཐམས་ཅད་ཀྱི་ཞལ་མངོན་སུམ་དུ་མཇལ་བ་ཞེས་བྱའོ། །སྐུ་གསུམ་ཡེ་ཤེས་ལྔ་
མངོན་དུ་གྱུར་པ་ཞེས་བྱའོ། །ལས་དང་བག་ཆགས་སྡིག་སྒྲིབ་མ་རིག་པ་ཐམས་
ཅད་དག་པ་ཞེས་བྱའོ། །ཉོན་མོངས་པ་ཆོས་ཉིད་དུ་ཤར་བ་ཞེས་བྱའོ། །ལས་
དང༌ སྐལ་ བ་ ལྡན་ པ་ ཞེས་བྱའོ། །བསོད་ནམས་ ཀྱི་ ཚོགས་ རྫོགས་ པ་ ཞེས་
བྱའོ། །སངས་རྒྱས་ཐམས་ཅད་ཀྱི་དབང་དུས་གཅིག་ལ་ཐོབ་པ་ཞེས་བྱའོ། །
རིག་པ་རྩལ་གྱི་དབང་ཐོབ་པ་ཞེས་བྱའོ། །དུས་དེ་རིང་ནས་སངས་རྒྱས་ཀུན་ཏུ་
- 272-



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད། །
བཟང་པོ་རིགས་ལྔའི་སངས་རྒྱས་དང་ཁྱོད་ལ་ཁྱད་པར་རྡུལ་ཙམ་ཡང་མེད་
དོ། །ཞེས་ བསྔགས་ པ་ བརྗོད་ ལ་ སྤྲོ་བ་ བསྐྱེད་ དོ། །གསུམ་ པ་ རྣལ་ འབྱོར་
བཞིས་ཉམས་སུ་བླང་བ་ལ། ལྟ་སྒོམ་སྤྱོད་འབྲས་བཞི་ལས། དང་པོ་ནི། འོད་
གསལ་གྱི་ངོ་བོ་སྟོང་ཉིད། རང་བཞིན་གསལ་བ། ཐུགས་ རྗེ་ འགག་མེད་དུ་
འཆར་བ་ནི་མཉམ་གཞག་གི་ལྟ་བ། སྣང་སྲིད་སྣ་ཚོགས་སུ་སྣང་བ་འདི་དག་
སྣང་ལ་རང་བཞིན་མེད་པ་ཆུ་ཟླ་ལྟར་རྟོགས་པ་ནི་རྗེས་ཐོབ་ཀྱི་ལྟ་བའོ། །
གཉིས་པ་ནི། ལྟ་བ་དེ་ལས་མ་གཡོས་པས་མཉམ་གཞག་ཏུ་གསལ་སྟོང་
འཛིན་པ་མེད་པའི་རྣལ་འབྱོར་དང་། རྗེས་ཐོབ་རྨི་ལམ་སྒྱུ་མ་ལྟ་བུར་ཉམས་སུ་
ལེན་ པ་ནི་ སྒོམ་པའོ། །གསུམ་པ་ནི། བདེ་སྡུག་ཅི་ཤར་ཡང་ རང་ཤར་རང་
གྲོལ་དུ་ཤེས་ཤིང་། དབང་པོའི་རིམ་པ་དང་འཚམས་པའི་སྤྱོད་པས་ལྟ་སྒོམ་གྱི་
བོགས་འདོན་པ་ནི་སྤྱོད་པའོ། །བཞི་པ་ནི། གོམས་པ་ཀློང་དུ་གྱུར་པས་སྣང་
སྟོང་འོད་གསལ་གྱི་འཆར་ཚུལ་ལ་དགག་སྒྲུབ་རེ་དོགས་དང་བྲལ་བའི་གནས་
ལུགས་གདིངས་སུ་གྱུར་པ་ནི་འབྲས་བུའོ། །དེ་དག་གི་དོན་ཡང་། སྒྲོན་མ་སྣང་
བྱེད་ལས། རི་བོ་ཅོག་གཞག་ལྟ་བའི་ཚད། །རྒྱ་མཚོ་ཅོག་གཞག་སྒོམ་པའི་
ཚད། །སྣང་བ་ཅོག་བཞག་སྤྱོད་པའི་ཚད། །རིག་པ་ཅོག་གཞག་འབྲས་བུའི་
ཚད། །ཚད་བཞི་ལྡན་པའི་རྣལ་འབྱོར་དེ། །ངེས་པའི་དོན་ལ་བློ་འདྲེས་པའོ། །
ཞེས་ གསུངས་པའོ། །དེ་ལྟར་ངོ་སྤྲད་པས་གནས་སྐབས་སུ་ཆོས་ཉིད་ཡིད་
དཔྱོད་དུ་མ་ལུས་པར་ མངོན་སུམ་དུ་མཐོང་ཞིང་། མཐར་ཐུག་མངོན་སུམ་
མཐོང་བའི་གནད་ཀྱིས་ཚེའི་བར་ཆོད་ཀྱང་རང་བཞིན་སྤྲུལ་སྐུའི་ཞིང་དུ་འཚང་
རྒྱ་བར་འགྱུར་རོ། །
-273 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསུམ་པ་རྗེས་སྣང་ཉམས་ཀྱི་འཆར་ཚུལ་བསྟན་པ་ལ་གསུམ་སྟེ། སྣང་
བཞིའི་ འཆར་ སྒོ་ ངོས་ བཟུང་། མཐའ་ བརྟེན་ བཞིའི་ གོམས་ ཚུལ་ བཤད།
འབྲས་བུའི་གྲོལ་ཚུལ་བསྟན་པའོ། །དང་པོ་ལ་བཞི་སྟེ། ཀློང་གསལ་ལས།
སྣང་བཞིའི་འཆར་ཚུལ་མ་ཤེས་ན། །ས་ཟིན་མེད་པའི་སྐྱོན་ཉིད་འབྱུང་། །སྣང་
བ་བཞི་རུ་ཤེས་པར་བྱ། །ཞེས་གསུངས་པས། དང་པོ་ཆོས་ཉིད་མངོན་སུམ་གྱི་
སྣང་བ་ནི། གོང་དུ་བསྟན་པ་བཞིན་ལུས་ངག་ཡིད་ཀྱི་འཁྲུལ་འཁོར་དང་། སྒོ་
ཡུལ་རླུང་རིག་གི་གནད་བཞིས་བཅུན་པས། རྒྱང་ཞགས་ཆུའི་སྒྲོན་མ་ལས།
དབྱིངས་རྣམ་པར་དག་པའི་སྒྲོན་མ་འཇའ་གུར་རམ། རྨ་བྱའི་མདོངས་ལྟ་བུའི་
ནང་དུ། ཐིག་ལེ་སྟོང་པའི་སྒྲོན་མ་འོད་ཟླུམ་ཐིག་ཕྲན་ཅན་ཤར་བའི་དབུས་སུ་
རིག་པ་རྡོ་ རྗེ་ལུ་གུ་རྒྱུད་གསལ་ལ་མ་ཡེངས་པར་བཅིངས་ཏེ་བལྟས་པས་
གསལ་སྟོང་རྣམ་པར་མི་རྟོག་པའི་ཡེ་ཤེས་ལྷག་གིས་སྐྱེས་པའི་ངང་ལ་མི་གཡོ་
བར་བཞག་པའི་ཤེས་པ་གསལ་ལ་དྭངས་པ་ཀ་དག་ལྷུན་གྲུབ་དབྱེར་མེད་ཀྱི་
ངོ་བོ་ཤེས་རབ་རང་བྱུང་གི་སྒྲོན་མ་ཞེས་བྱ་སྟེ་གདོད་མའི་གཞི་ལ་ད་ལྟར་གྱི་
སྣང་སེམས་གྲོལ་བར་བྱེད་པ་སྟེ། རིག་པ་དབྱིངས་ཀྱི་ར་བར་ཚུད་པས་ཐིག་ལེ་
སུམ་འབྲེལ་གྱི་སྣང་བ་དབང་པོའི་མངོན་སུམ་དུ་མཐོང་བ་ཚུན་ཆད་ཆོས་ཉིད་
མངོན་སུམ་གྱི་སྣང་བའོ། །དེ་ཡང་ཙིཏྟ་རིན་པོ་ཆེའི་སྦུབས་འོད་ལྔ་འདུས་པའི་
ཕོ་བྲང་ན། གདོད་མའི་མགོན་པོ་འོད་མི་འགྱུར་བ། ངོ་བོ་སྟོང་པ། རང་བཞིན་
གསལ་བ། ཐུགས་ རྗེ་ རིག་ པའི་ སྙིང་པོ་ཅན་ནང་གསལ་དུ་བཞུགས་ པའི་
གདངས་སྐུ་དང་ཞིང་ཁམས་ཚད་མེད་པའི་སྣང་བ་ལ་དབང་འབྱོར་པས་འོག་
མིན་ཆེན་པོར་སངས་རྒྱས་པ་ཞེས་བྱ་སྟེ། དེ་ཡང་། དབྱིངས་ཀྱི་རྟགས་སུ་འོད་
- 274 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
ཁྱིམ། ཡེ་ཤེས་ཀྱི་རྟགས་སུ་ཐིག་ལེ། སྐུའི་རྟགས་སུ་ལུ་གུ་རྒྱུད། ཐུགས་རྗེའི་
རྟགས་ རང་ གསལ། ངོ་བོའི་རྟགས་མི་རྟོག་པའི་ཡེ་ཤེས་དུས་ གསུམ་ འཕོ་
འགྱུར་མེད་པའི་དགོངས་པ་མཉམ་ཉིད་གཞི་རྫོགས་སུ་གྱུར་པ་སྟེ། འདས་
རྗེས་ལས། མངོན་སུམ་གནད་འདི་སུས་མཐོང་པ། ཁམས་གསུམ་ལྡོག་པ་མ་
ཡིན་ནོ། ཞེས་སོ། །དེ་ལྟར་མཐོང་བས་གནས་སྐབས་ཆོས་ཉིད་ཡིད་དཔྱོད་
དང་བྲལ། མཐར་ཐུག་གདོད་མའི་ཟད་སར་གྲོལ་བར་འགྱུར་རོ། །
གཉིས་པ་ཉམས་གོང་འཕེལ་གྱི་སྣང་བ་ནི། ཤེས་ཉམས་ནི་བློའི་འཛིན་ཆ་
ཡིན་ པས་ མི་ བརྟན་ ཏེ། ཀློང་ གསལ་ ལས། བློ་ ནི་ ཀུན་ རྫོབ་ ཡིན་ པར་
བཤད། །ཅེས་གསུངས། ནང་དུ་རིག་པ་གྲོལ་བའི་ལམ་རྟགས་ཀྱི་སྣང་ཉམས་
ཤར་བ་ནི་བརྟན་ཅིང་མི་བསླུ་བ་སྟེ། དེ་ཡང་གོང་བཞིན་ཉམས་སུ་བླངས་པས་
དབྱིངས་ རིག་ རེས་ གསལ་ རེས་ མི་ གསལ་ བ་ ལས། རིམ་ གྱི་ གོམས་ པས་
དབྱིངས་རིག་སྨིན་མཚམས་དང་བྲལ་ཏེ་དབང་པོའི་མངོན་སུམ་དུ་གསལ་
ཞིང་། དབྱིངས་སྣང་འོད་ཀྱི་རང་བཞིན་དེ་ཡང་། གྱེན་སྒྲེང་། རྩིབས་ཤར། དྲ་
བ། དྲ་ཕྱེད། པདྨ་དང་། མིག་མང་རིས། ཉི་ཟླ་མཁར་ཐབས་ལྟ་བུ་སོགས་ཞིང་
ཁམས་ཐམས་ཅད་གང་བའི་བར་དུ་འཆར་ཞིང་། ཐིག་ལེ་ཡང་། སྲན་མ་ཙམ་
དང༌། མེ་ལོང་དང་། ཁམ་ཕོར་དང་། བསེ་ཕུབ་ཙམ་གྱི་བར་ཇེ་ཆེ་ཇེ་ཆེ་དང་།
རིག་པ་ལུ་གུ་རྒྱུད་ཀྱང་སྐར་མདའ་འཕྲོ་བ་ཙམ་དང་། འདབ་ཆགས་འཕུར་
སྐྱེན་པ་དང་། རི་དྭགས་རྩིབས་ལ་རྒྱུག་པ་དང་། ཤ་ར་ཎ་དལ་གྱིས་རྒྱུག་པ་
དང་། བུང་བ་བཅུད་ལ་འཁོར་བ་ལྟ་བུའི་བར་ཇེ་འཕེལ་ཇེ་གསལ་ཇེ་བརྟན་དུ་
གྱུར་པ་ལས། ཐིག་ལེ་ནང་དུ་རྡོ་རྗེ་སེམས་དཔའ་ལ་སོགས་པའི་ཕྱེད་སྐུའམ།
-275 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྐུ་རྐྱང་པ་རེ་ཙམ་ཤར་ནས་འགུལ་འཕྲིག་མེད་པར་ཤར་བ་ནི། ཉམས་གོང་
འཕེལ་གྱི་སྣང་བ་སྟེ། ཀློང་གསལ་ལས། སྐུ་ཤར་ཉམས་ཀྱི་འཕེལ་རྫོགས་ན།
བར་དོའི་སྣང་བ་འདིར་ཆོད་པས། །ལོངས་སྤྱོད་ངོས་ཟིན་བར་དོ་སྟོངས། །
ཞེས་གསུངས་སོ། །དེ་ལ་སློབ་དཔོན་བི་མ་ལ་མི་ཏྲ་ནི། དབྱིངས་ སྣང་ ཟླུམ་
འཁྲེགས་ཀྱི་ནང་དུ་པད་འདབ་བཞི་བཞིས་བསྐོར་བ་ལྟ་བུའི་ཚོམ་བུ་འཆར་བ་
ཚུན་ཆད་ཉམས་གོང་འཕེལ་གྱི་མཐོང་སྣང་དུ་མཛད་ནས། ལྷ་སྐུ་ཤར་བ་ཕན་
ཆད་རིག་པ་ཚད་ཕེབས་སུ་བཞེད་ནའང་། འདི་ནི་སློབ་དཔོན་ཆེན་པོ་པདྨའི་
དགོངས་པ་སྟེ། བཏགས་གྲོལ་དོན་ ཁྲིད་ ལས། དབྱིངས་རྣམ་པར་དག་པའི་
སྒྲོན་མ་རང་གི་སྨིན་མཚམས་ལས་བྲལ་བའི་དུས་ནས་ཐིག་ལེའི་ནང་དུ་སེམས་
དཔའི་སྐུ་རྐྱང་པ་རེ་སྨིན་པ་ཚུན་ཆད་ཉམས་གོང་འཕེལ་གྱི་སྣང་བའོ། །ཞེས་
གསུངས་སོ། །དེ་ཡང་འདིར་འོད་སྣང་གྱེན་སྒྲེང་གི་ཚེ་མིག་ཐུར་དང་། གྲུ་བཞི་
ལ་གཡས། ཟླུམ་པོ་ལ་གཡོན། ཟླ་གམ་ལ་སྟེང་དང་། གྲུ་གསུམ་ཐུར་དུ་བཅུན་
པར་ ཡང་ བཤད་དོ། །དེ་ ལྟར་ གོང་ འཕེལ་ གྱི་ སྣང་ བ་ མཐོང་བས། གནས་
སྐབས་ཉམས་སྣང་གི་ཡོན་ཏན་རྣམས་ཐོབ། མཐར་ཐུག་བར་དོའི་སྣང་བ་རང་
སར་གྲོལ་བའི་དགོས་པ་ཡོད་དོ། །
གསུམ་པ་རིག་པ་ཚད་ཕེབས་ཀྱི་སྣང་བ་ནི། དབྱིངས་ཀྱི་སྣང་བས་ཐམས་
ཅད་ལ་རྒྱས་ཐེབས་པས་ས་ཆུ་མེ་རླུང་གི་སྣང་བ་རང་དག་སྟེ། འོད་གསལ་ཆེན་
པོའི་སྣང་བ་འབྱམས་ཀླས་པའི་དབྱིངས། ཐིག་ལེ་རེ་རེའི་ནང་དུ་ཡང་རྣམ་སྣང་
ལ་སོགས་པ་རིགས་ཀྱི་ཡབ་ལྔ་དང་། དབྱིངས་ཕྱུག་མ་སོགས་རིགས་ཀྱི་ཡུལ་
ལྔ་སྟེ་རིགས་ལྔའི་ཚོམ་བུ་ལྔ་ཚན་གྱི་དཀྱིལ་འཁོར་ཚད་མེད་པ་ནམ་མཁའ་
-276 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
གང་བར་འཆར་ཞིང་། དེ་དག་ལས་འོད་ཟེར་གྱི་སྣང་བ་རང་ལུས་དང་འབྲེལ་
བར་སྣང་བས། དེ་ནས་མ་བསྒོམས་ཀྱང་ཚད་ལ་ཕེབས་པས་འགྱུར་བ་མེད་
ཅིང་། ཕྱིའི་སྣང་བ་འོད་གསལ་དུ་གྲོལ་བས་གདོས་བཅས་ཀྱི་སྣང་བ་ནུབ།
ནང་སྒྱུ་ལུས་འོད་གསལ་དུ་གྲོལ་བས་ཟག་བཅས་ཀྱི་འཛིན་པ་དག །གསང་བ་
སེམས་ཉིད་འོད་གསལ་དུ་ཐིམ་པས་འཁྲུལ་པའི་སྣང་བ་ནུབ་པས་ལས་དང་
བག་ཆགས་ཀྱི་འབྲེལ་ཆད་པ་སྟེ། ཀློང་གསལ་ལས། རིག་པ་ཚད་ཕེབས་སྣང་
བ་ཡིས། །ཕྱི་ནང་བཟུང་འཛིན་གདོས་བཅས་ གྲོལ། །ཞེས་སོ། །དེ་ལྟར་ཚད་
ལ་ཕེབས་པར་གནས་སྐབས་སུ་མ་བསྒོམས་ཀྱང་ཆོག་ལ། མཐར་ཐུག་ལོངས་
སྤྱོད་རྫོགས་པའི་སྐུ་ངོས་ཟིན་པས་ལོངས་སྐུའི་ཞིང་ན་སྤྱོད་པར་འགྱུར་རོ། །
བཞི་པ་ཆོས་ཉིད་ཟད་པའི་སྣང་བ་ནི། ཕྱི་ཉམས་སྣང་གི་འཕེལ་ཟད།
ནང་སྒྱུ་ལུས་ཀྱི་ཆོས་ཟད། གསང་བ་རྟོག་ཚོགས་ཀྱི་སེམས་ཟད་པས་འཁྲུལ་
པའི་སྣང་བ་ཐམས་ཅད་རང་དག་པས་སྣང་དང་མི་སྣང་དུ་འཛིན་པའི་བློ་ཟད་
ནས་འོད་ཀྱི་ནང་ན་སོར་མོ་ཙམ་སྣང་བ་ལས་འཁོར་འདས་ཀྱི་འདུ་ཤེས་བྲལ།
སྣང་བ་ཅིའི་ངོ་བོར་ཡང་མ་གྲུབ་པས་འབྱུང་བའི་དགྲས་མི་ཚུགས། འགྲོ་
འདུག་གི་སྣང་བ་དག །མངོན་ཤེས་ལ་ཐོགས་པ་མེད། ཐུགས་རྗེའི་ཆ་ལས་ཡེ་
ཤེས་ཀྱི་སྣང་བ་མ་འགགས་པར་གསལ་ཟིན་པའོ། །
གཉིས་པ་ཉམས་གོང་འཕེལ་གྱི་རྟགས་གསུམ་ནི། ལུས་སྐྱེས་བུ་ནད་ཀྱིས་
གདུངས་བ་ལྟར་བྱི་དོར་དང་རྒྱན་གྱི་སྒེག་ཆོས་བྲལ། ངག་སྨྱོན་པ་ལྟར་ཟུངས་
མེད་ཅལ་ཅོལ་དུ་སྨྲ། སེམས་སྐྱེས་བུ་རྩི་དུག་གིས་ཐེབས་པ་ལྟར་འཁོར་བར་
མི་ལྡོག་པར་ཐག་ཆོད་པའོ། །
- 277 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསུམ་པ་རིག་པ་ཚད་ཕེབས་ཀྱི་རྟགས་གསུམ་ནི། ལུས་གླང་པོ་ཆེ་འདམ་
དུ་ཚུད་པ་སྐད་ཅིག་ལ་ཐོན་པ་ལྟར་འབྱུང་བ་ལྔ་ལ་ཐོགས་པ་མེད་པར་འགྲོ །
ངག་གྲུལ་བུམ་གྱི་ཕྲུ་གུ་ལྟར་ཅི་སྨྲས་གཞན་ལ་ཕན་ཅིང་དད་པར་བྱེད། སེམས་
སྐྱེས་བུ་འབྲུམ་ནད་བྱང་བ་ལྟར་ཁམས་གསུམ་དུ་མི་ལྡོག་པར་གདེངས་ཐོབ་
པའོ། །
བཞི་པ་ཆོས་ཉིད་ཟད་པའི་རྟགས་གསུམ་ནི། ལུས་དུར་ཁྲོད་ཀྱི་རོ་ལྟར་
གཤེད་མ་བརྒྱས་བསྐོར་ཀྱང་ཡ་ང་བ་དང་བག་ཚ་བ་མེད། ངག་བྲག་ཆ་ལྟར་
གཏམ་གྱི་ཟུངས་ཟད་དེ་གཞན་གྱི་རྗེས་སུ་ཟློ། སེམས་བར་སྣང་གི་ན་བུན་སྐད་
ཅིག་ལ་ཡལ་འགྲོ་བ་ལྟར་བག་ཆགས་ཀྱི་ཕུང་པོ་མི་སྣང་བར་འཚང་རྒྱ་བའོ། །
གསུམ་པ་ཐོབ་པ་གསུམ་གྱི་གཟེར་གདབ་པ་ནི། ཀློང་གསལ་ལས། ཐོབ་
པ་གསུམ་གྱི་གཟེར་བཏབ་པས། ཟག་བཅས་ཕུང་པོ་མི་སྣང་བའོ། །ཞེས་པས།
དང་པོ་སྐྱེ་བ་ལ་རང་དབང་ཐོབ་པ་ནི་ཕུང་པོའི་སྣང་བ་འགགས་ནས་གདོས་
བཅས་སུ་མི་སྣང་བས། སེམས་ཅན་གྱི་དོན་བྱེད་ན་རང་གི་ལག་སོར་ལ་རིག་
པ་གཏད་པས་སྣང་བ་དེ་ཀུན་རང་ལོག་སྟེ། སྣང་བྱེད་ཆུ་ཟླ་ལྟ་བུས་སེམས་ཅན་
གྱི་དོན་བྱེད་པས་མི་སོགས་སེམས་ཅན་ལ་རིག་པ་བཅུག་ན་མཚམས་མེད་པ་
ལྔ་བྱས་པ་ཡང་འདི་ཉིད་ལ་འབྱུང་བ་རང་སར་དག་ནས་འཚང་རྒྱ་སྟེ། དེ་ཡང་
རིག་པ་རང་བྱུང་གི་ཡེ་ཤེས་གཞི་ལ་གནས་ པའི་ གནད་ཀྱིས་སོ། །དེའི་ཚེ་
བེམས་པོ་ལ་རིག་པ་བཅུག་ཀྱང་འགུལ་ཞིང་སྐད་འབྱིན་ནུས་པ་འོང་ངོ༌།
གཉིས་པ་འཇུག་པ་ལ་རང་དབང་ཐོབ་པ་ནི། སོར་མོ་ལ་རིག་པ་གཏད་ནས་
རང་ལུགས་སུ་བཞག་པས་དེ་ཉིད་ལ་ནི་མི་སྣང་བར་འཚང་རྒྱའོ། །
-378 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
གསུམ་པ་རླུང་སེམས་ལ་རང་དབང་ཐོབ་པ་ནི། རླུང་སེམས་ལས་སུ་རུང་
བས་རླུང་གི་ཡོན་ཏན་ཐམས་ཅད་འབྱུང་། སེམས་ཅན་གཞན་ཚེ་འཕོ་བའི་ཚེ་དེ་
ལ་རིག་པ་བཅུག་པས་མཚམས་མེད་ལྔ་བྱས་པ་ཡང་རང་དང་མཉམ་དུ་འཚང་
རྒྱ་སྟེ་ལས་ལ་བཟང་ངན་མེད་པའི་གནད་ཀྱིས་སོ། །བེམས་པོ་ལའང་ཐོགས་
མེད་ཟང་ཐལ་དུ་འགྲོ་ཞིང་མངོན་པར་ཤེས་པ་ཐོགས་མེད་དུ་འཆར་རོ། །
བཞི་པ་ གདིངས་བཞིས་གྲོལ་ཚད་བསྟན་པ་ནི། མུ་ཏིག་ཕྲེང་བ་ལས།
ཚད་ནི་གདིངས་བཞིའི་རྣལ་འབྱོར་ཉིད། །ཅེས་པ་དང་། རིན་ཆེན་སྤུངས་པ་
ལས་ མི་འགྱུར་ལྟ་བའི་གདིངས་ཆེན་བཞིས། །མི་ལྡོག་ཡེ་ཤེས་ཚད་ཀྱང་
བཟུང་། །ཞེས་ པས། ཡར་ གྱི་ གདེངས་ གཉིས་ནི། དཀོན་ མཆོག་ གསུམ་ གྱི་
ཡོན་ཏན་ཐོས་ཀྱང་ཐོབ་ཏུ་རེ་བ་དང༌། མ་ཐོབ་ཀྱི་དོགས་པ་མེད་དེ་རང་རིག་
ལས་གཞན་པའི་སངས་རྒྱས་མེད་པར་རྟོགས་པའི་ཕྱིར་རོ། །མར་གྱི་གདིངས་
གཉིས་ནི། འགྲོ་དྲུག་གི་སྡུག་བསྔལ་དང་ཚེ་ཚད་ཐོས་ཀྱང་འཁོར་བར་མི་ལྷུང་
དུ་རེ་བ་དང་། ལྟུང་གིས་དོགས་པ་མེད་དེ། རང་རིག་ཡེ་ནས་འཁྲུལ་པ་མེད་
པར་ཤེས་པས་འཁོར་བར་འཁྱམས་མཁན་མ་གྲུབ་པར་ཐག་ཆོད་པའི་ཕྱིར་
རོ། །དེ་དག་གི་དགོས་པ་ནི། གནས་སྐབས་སུ་ཐད་སོའི་དོན་རྣམས་འགྲུབ་
ཅིང་། མཐར་ཐུག་གོང་མའི་རྟོགས་པ་མཐར་ཕྱིན་པར་འགྱུར་བའོ། །དེ་ལྟར་
ཡང་། ཀློང་གསལ་ལས། མཐའ་རྟེན་དག་གི་མན་ངག་གིས། །གོང་གི་ཡོན་
ཏན་མཐའ་རུ་ཕྱིན། །ཞེས་གསུངས་པ་ལྟར་རོ། །
གསུམ་པ་འབྲས་བུའི་གྲོལ་ཚུལ་བསྟན་པ་ལ་གཉིས་ཏེ། ཐུན་མོང་དང་
ཁྱད་པར་གྱི་གྲོལ་ཚུལ་ལོ། །དང་པོ་ནི། ཀློང་གསལ་ལས། བདེན་པ་མཐོང་
- 279 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བའི་གང་ཟག་གིས། །དང་པོའི་ས་ནས་བཅུ་དྲུག་བར། །རིམ་པར་ཉམས་སུ་
བླངས་ པས་ འབྱུང་། །གཞན་ དང་ སྒོ་བསྟུན་ གནས་ སྐབས་ ཀྱི། །ཡོན་ ཏན་
འབྲས་བུའི་ ཐོབ་ཚུལ་ལོ། །ཞེས་པ་ལྟར། ས་རྣམས་ རིམ་ གྱིས་བགྲོད་ནས་
གདོས་བཅས་ཀྱི་ཕུང་པོ་ལྷག་མ་དང་བཅས་པ་བོར་ནས་འཚང་རྒྱ་བར་འགྱུར་
ཏེ། སྙིང་གི་མེ་ལོང་ལས། མངོན་པར་རྫོགས་པ་སངས་རྒྱས་པ་ནི་འོད་དང་སྒྲ་
དང་སྐུ་དང་གདུང་དང་ས་གཡོ་བ་ལ་སོགས་པ་འབྱུང་ངོ༌། །ཞེས་གསུངས་པ་
ལྟར་རོ། །
གཉིས་པ་ནི། དེ་ཉིད་ལས། ཡང་དག་པར་རྫོགས་པར་སངས་རྒྱས་པ་ནི།
ཕུང་པོ་ལྷག་མ་མེད་པར་སངས་རྒྱས་པའོ། །ཞེས་པས། ཉོན་མོངས་པ་ཕྲ་
རགས་དང་། འབྱུང་ལུས་ཀྱི་གདོས་པ་ཐམས་ཅད་དག་ནས་ངོ་བོ་སྐུ་རུ་རྒྱས་
པས་སྐུ་གསུམ་འདུ་འབྲལ་མེད། རང་བཞིན་མཁྱེན་པའི་ཡེ་ཤེས་སུ་རྒྱས་པས་
ཡེ་ཤེས་འདུ་འབྲལ་མེད། ཐུགས་རྗེ་མཛད་པའི་ཕྲིན་ལས་སུ་རྒྱས་པས་ཐུགས་
རྗེ་ ལ་ རྒྱུན་ཆད་མེད་པ་སྟེ། ཀློང་གསལ་ལས། ངོ་བོ་སྟོང་གསལ་ཡེ་ཤེས་
སྐུ། །རང་བཞིན་ཐུགས་རྗེ་ཕྱོགས་རིས་མེད། །དབྱེར་མེད་ཆེན་པོར་ཡེ་སངས་
རྒྱས། །ཞེས་དང་། མཚན་མར་འཛིན་པའི་འཁོར་བ་སངས། །ཡེ་ཤེས་སྐུ་ཉིད་
དོན་ལ་རྒྱས། །སངས་རྒྱས་ཞེས་ཀྱང་དེ་ལ་བྱ། །ཞེས་གསུངས་པ་ལྟར་རོ། །སྒྱུ་
འཕྲུལ་ལམ་རིམ་ལས། ལྷག་བཅས་ལྷག་མེད་ལྡོག་ཏུ་བཤད་པ་ནི། རྣམ་སྨིན་
གྱི་ལུས་རྟེན་བོར་ནས་ཟག་མེད་ཀྱི་སྐུ་འགྲུབ་པས་འབྱུང་ལུས་ཀྱི་ལྷག་མ་མེད་
པ་ལྷག་མེད་དང་། ལྷག་བཅས་ནི། འབྱུང་ལུས་ཟག་མེད་ཡེ་ཤེས་ཀྱི་སྐུ་གནས་
གྱུར་པས་འབྱུང་ལུས་ཀྱི་ལྷག་མ་དང་བཅས་པས་ན་དེ་སྐད་དུ་གྲགས་པའོ། །
- 280 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
དོན་གཉིས་པ་བརྩོན་འགྲུས་འབྲིང་བར་དོར་འཚང་རྒྱ་བའི་མན་ངག་ལ་
བཞི་སྟེ། དང་པོ་བར་དོའི་ངོ་བོ་ནི། གཞི་དབྱིངས་ཀ་དག་ལས་གཞན་དུ་སྣང་
བ་ཐམས་ཅད་བར་དོའི་གནས་སྐབས་ཡིན་ཏེ། གཞི་སྣང་ཡེ་ཤེས་སུ་ཤར་བའི་
སྣང་ཆ་ནི་དག་པ་ཆོས་ཉིད་ཀྱི་བར་དོ་དང་། འཁྲུལ་སྣང་འགྲོ་དྲུག་གིས་བསྡུས་
པའི་ཆོས་སོ་ཅོག་ནི་མ་དག་པ་འཁྲུལ་པའི་བར་དོ་ཡིན་ཏེ། དེ་ཡང་དབྱིངས་ཀ་
དག་ལས་ཤར་ཞིང་འཆར་གཞིའི་དབྱིངས་སུ་མ་རྫོགས་བར་གྱི་སེམས་དཔའ་
ས་བོན་དང་བཅས་པ་ནི་བར་དོ་འོ། །
གཉིས་པ་དབྱེ་བ་ནི་ཐལ་འགྱུར་ལས། དབྱེ་ན་རྣམ་པ་བཞི་དག་ལས། །
ཞེས་གསུངས་པས། སྐྱེ་འཆི་འམ་རང་བཞིན་གྱི་བར་དོ་དང་། འཆི་ཁའི་བར་དོ་
དང་། ཆོས་ཉིད་གྱི་བར་དོ་དང༌། སྲིད་པའི་བར་དོ་དང་བཞིའོ། དང་པོ་ནི།
མའི་མངལ་དུ་སྐྱེ་བ་གྲུབ་པ་ནས་འཆི་ནད་ཀྱིས་བཏབ་པ་ཚུན་ཆད་དོ། །གཉིས་
པ་ནི། འཆི་བ་ལ་ཕྱོགས་པ་ནས་ནང་དབུགས་ཆད་པ་ཚུན་ཆད་དོ། །
གསུམ་པ་ནི། ནང་དབུགས་ཆད་དེ་འོད་གསལ་གྱི་སྣང་བ་ཤར་ནས་ལྷུན་
གྲུབ་ཀྱི་སྣང་བ་ཐིམ་པ་ཚུན་ཆད་དོ། བཞི་པ་ནི། ལྷུན་གྲུབ་ཀྱི་སྣང་བ་ཐིམ་ནས་
ཕྱི་མའི་སྐྱེ་སྲིད་གྲུབ་པ་ཚུན་ཆད་དོ། །
གསུམ་པ་སོ་སོའི་ལམ་ཁྱེར་ནི། དཔེ་དོན་གཉིས་ཀྱིས་སྟོན་པ་སྟེ། དཔེ་
སྐྱེ་གནས་ཀྱི་བར་དོ་ལ་སྒྲོ་འདོགས་ཆོད་པ་རྒྱ་ཁྲ་ཚང་དུ་འཇུག་པ་ལྟ་བུ། དོན་
བླ་མ་དམ་པ་ལ་བསྟེན་ནས། དེས་བསྟན་པའི་གདམས་ངག་གི་དོན་ཐོས་
བསམ་སྒོམ་པས་ནན་ཏན་ལྷུར་བྱས་ཏེ་སྒྲོ་འདོགས་ཆོད་པར་བྱའོ། །དེ་བཞིན་
དུ། འཆི་ཁའི་བར་དོ་ལ་གསལ་གདབ་པ་སྒེག་མོ་མེ་ལོང་ལ་ལྟ་བ་ལྟ་བུ་ནི་
བ 281 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
སྔར་གོམས་པའི་གདམས་པ་རྣམས་སྐབས་འདིར་བློ་ལ་གསལ་ཐེབས་པའོ། །
ཆོས་ཉིད་ཀྱི་བར་དོར་རང་སྣང་ལ་ཡིད་ཆེས་པ་མ་པང་དུ་བུ་འཇུག་པ་ལྟ་བུ་ནི།
གདམས་ངག་གི་དོན་ཉམས་འོག་ཏུ་ཆུད་པས་ཆོས་ཉིད་ཀྱི་སྣང་ཆ་ཇི་ལྟར་ཤར་
ཡང་འཇིགས་པ་མེད་པར་རང་སྣང་ཡེ་ཤེས་ཀྱི་རོལ་པར་གདིངས་ཆུད་པའོ། །
སྲིད་པའི་བར་དོ་ལ་ལས་ཀྱི་འཕྲོ་མཐུད་པ་ཡུར་བ་སྐོང་ཆད་པ་ལ་ཝ་འཛུགས་
པ་ལྟ་བུ་ནི། འཁྲུལ་སྣང་འཇིགས་སྐྲག་ཇི་ལྟར་ཤར་ཡང་སྔར་གོམས་པ་དང་
འདི་ལྟར་འཆད་པར་འགྱུར་བའི་གདམས་པའི་གནད་ཀྱིས་དག་པའི་སྐྱེ་སྲིད་
ལམ་དུ་འཇུག་པའོ། །དེ་དག་ཀྱང་དབང་པོའི་ རིམ་པས་གྲོལ་ཚད་ ཀྱང་མུ་
གསུམ་དུ་གསུངས་པ་སྟེ་རྒྱས་པར་གཞན་དུ་བཤད་པ་ལས་ཤེས་པར་བྱའོ། །
དོན་གསུམ་པ་བརྩོན་འགྲུས་ཐ་མ་རང་བཞིན་སྤྲུལ་སྐུའི་ཞིང་དུ་དབུགས་
དབྱུང་སྟེ་འཚང་རྒྱ་བའི་མན་ངག་ནི། རང་ཤར་ལས། བདེན་པ་མཐོང་བའི་
གང་ཟག་ནི། །རྟོགས་པ་རྒྱུད་ལ་མ་སྐྱེས་ཀྱང་། །ཕྱོགས་བཅུ་སྤྲུལ་པའི་ཞིང་
རྣམས་སུ། །གནས་ནས་མཐར་ཕྱིན་གྲོལ་བར་འགྱུར། །ཞེས་གསུངས་པས།
འདིར་མངོན་སུམ་གྱི་དོན་མཐོང་ཡང་བརྟན་པ་མ་ཐོབ་པར་སྒོམ་པ་འཕྲོ་ཅན་
དུ་གྱུར་ཏེ་བར་དོའི་གྲོལ་ཚད་དང་མི་ལྡན་པ་རྣམས་ཆོས་ཉིད་ཀྱི་བར་དོ་ཤར་
ཡང་ངོས་མ་ཟིན་པར་སྲིད་པའི་བར་དོ་རྨི་ལམ་གྱི་འཁྲུལ་ངོ་ཙམ་དུ་ཤར་བ་
ལས། ཆོས་ཉིད་བདེན་པའི་བྱིན་རླབས་དང་། རིག་འཛིན་བརྒྱུད་པའི་ཐུགས་
རྗེས་རྨི་ལམ་སད་པའི་ཆ་ཙམ་ལ་མངོན་པར་དགའ་བ་ལ་སོགས་པ་དག་པའི་
ཞིང་ དུ་ སྐྱེ་བ་ བླངས་ ནས། དེ་ བཞིན་ གཤེགས་ པ་ རྣམས་ ཀྱི་ ཞལ་ མཐོང་།
གསུང་ཐོས་དབང་བསྐུར་བ་དང་ལུང་ནོད། དབུགས་འབྱུང་བ་ཐོབ་པས་ཉོན་
- 282 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
མོངས་པའི་འཆིང་བ་ལས་གྲོལ་ཏེ་གདོད་མའི་ཞིང་ལ་སྐད་ཅིག་གིས་གྲོལ་བ་
ཐོབ། ནང་ གསལ་ སྐུ་ དང་ ཡེ་ཤེས་འདུ་འབྲལ་ མེད་ པའི་ དགོངས་ པ་ དུས་
གསུམ་འཕོ་འགྱུར་མེད་པའི་དབྱིངས་ལས་མ་གཡོས་བཞིན་དུ་ཕྱོགས་བཅུའི་
ཞིང་ཁམས་རྒྱ་མཚོར་ལོངས་སྤྱོད་རྫོགས་པ་དང་སྤྲུལ་པའི་ཟླ་བ་ལ་ཆུ་ཟླ་ལྟར་
འགྲོ་བའི་དོན་འཁོར་བ་ཇི་སྲིད་པ་དེ་སྲིད་དུ་མཛད་པ་ནི་ཡིད་བཞིན་གྱི་ནོར་བུ་
དང་དཔག་བསམ་གྱི་ཤིང་ལྟར་འབད་མེད་ལྷུན་གྲུབ་ཏུ་འབྱུང་ཞིང་རྒྱུན་མི་ཆད་
པ་ཡིན་ནོ། །
བཞི་པ་སྨོན་ལམ་གྱི་འཇུག་བསྡུ་ལ་བརྟེན་ནས་རྩིས་ཆེ་བའི་བཀའ་རྒྱས་
བཏབ་པ་ནི། འདས་རྗེས་དོན་ཁྲིད་ལས། ཡང་གསང་སྙིང་ཐིག་མངོན་སུམ་
མན་ངག་འདི། །གང་གིས་རེག་པ་མྱང་འདས་དངོས་ལ་སྦྱོར། །ཐེག་བརྒྱད་ཨ་
ཏི་ཐིག་ལེ་སྐོར་གསུམ་ གྱིས། །འདི་ཉིད་དོན་ལ་རེག་པ་མ་ཡིན་ནོ། །ཞེས་
གསུངས་པ་ལྟར་འདི་ལྟ་བུའི་གདམས་པ་ཡིད་བཞིན་གྱི་ནོར་བུ་དབང་གི་རྒྱལ་
པོ་བས་ཀྱང་ཆེས་ཤིན་ཏུ་དཀོན་པས། སྐལ་བ་དང་ལྡན་པའི་སློབ་མ་ཐུན་མོང་
མ་ཡིན་པ་དག་ལ་ཤིན་ཏུ་གསང་བའི་བཀའ་རྒྱ་དང་བཅས་ཏེ་སྤེལ་ཞིང་། དེས་
ཀྱང་ཉམས་ལེན་ལ་གོམས་འདྲིས་གདིངས་སུ་གྱུར་ནས་གཞན་ཕན་གྱི་ཕྲིན་
ལས་སྐྱོ་ངལ་མེད་ཅིང་སྤྲོ་བས་སྒྲུབ་པར་གྱིས་ཤིག །ཅེས་དམ་ཚིག་གི་བཀའ་
རྒྱ་དང་སྲུང་མ་ལ་གཉེར་དུ་བཅོལ་ནས་རྩིས་ཀྱི་རྒྱས་གདབ་པར་བྱའོ། །བསྐྱེད་
རྫོགས་ཀྱི་ལམ་ཡོངས་རྫོགས་སྨིན་སློབ་ཏུ་འཁྲིད་པར་འདོད་ན། ཐོག་མར་
སྔོན་འགྲོ་རྣམས་ཀྱིས་རྒྱུད་སྦྱངས་ནས། བུམ་དབང་བསྐུར་ཏེ་རིགས་ལྔ་ཕྱི་ནང་
གི་སྒྲུབ་པའི་བསྐྱེད་རིམ་རྣམས་སྟོན། དེ་ནས་གསང་དབང་བསྐུར་ཏེ་གཏུམ་
- 283 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མོའི་ལམ་རྣམས་སྟོན། དེ་ནས་ཤེས་རབ་ཡེ་ཤེས་ཀྱི་དབང་བསྐུར་ཏེ་ཕོ་ཉའི་
ལམ་རྣམས་སྟོན། དེ་ནས་ཚིག་དབང་བསྐུར་ཏེ་ཀ་དག་ཁྲེགས་ཆོད་ཀྱི་ལམ་
རྣམས་སྟོན། དེ་ནས་རིག་པའི་རྩལ་དབང་བསྐུར་ཏེ་ཐོད་རྒལ་གྱི་ལམ་རྣམས་
རིམ་བཞིན་སྟོན། ཡང་ན་དབང་ལྔ་ཀ་གཅིག་ཏུ་རྫོགས་པར་བསྐུར་ནས་བསྐྱེད་
རྫོགས་ཀྱི་ཁྲིད་རྣམས་སྔར་གྱི་རིམ་པ་བཞིན་འཆད། གང་གི་ཚེ་ཡང་ལམ་དེ་
དང་འབྲེལ་བའི་གཞུང་ཕྲན་རྒྱབ་ཆོས་དང་བཅས་པ་རྣམས་སོ་སོའི་སྐབས་སུ་
འབྲེལ་སྡེབས་ཏེ་བསྐྱེད་རྫོགས་ ཀྱི་ འགྲོས་ གཅིག་ཏུ་དྲིལ་ནས་འཆད་པར་
འདོད་ན་གཏེར་གཞུང་གི་མན་ངག་རྩ་བ་རྣམས་དང་། དགོངས་འགྲེལ་ཡང་
ཐིག་ཡིད་བཞིན་ནོར་བུའི་ལེགས་པར་བཤད་པ་རྣམས་ ཀྱི་ཟབ་དོན་ རིག་
འཛིན་བརྒྱུད་པའི་ཕྱག་བཞེས་སྨར་ཁྲིད་ཀྱི་དབྱེ་བསྡུའི་གནས་རྣམས་ལ་འདྲིས་
པར་བྱའོ། །རྒྱལ་བ་ཀུན་གྱི་བགྲོད་པ་གཅིག་པའི་ལམ། །ཟབ་རྒྱས་ཆོས་ཀྱི་
སྙིང་པོ་ཨ་ཏི་ཞེས། །གྲུབ་མཆོག་བྱེ་བའི་གཤེགས་ཤུལ་མན་ངག་གི །མཆོག་
གསང་རྩེ་མོ་མཁའ་འགྲོ་སྙིང་ཐིག་ཉིད། །དགོངས་པ་བརྡ་དང་སྙན་བརྒྱུད་
ཟབ་མོའི་ལམ། །མཚོན་བྱེད་ཡི་གེས་མཚོན་བྱ་ རང་བྱུང་གི །ཡེ་ཤེས་བྱིན་
རླབས་གཏད་རྒྱས་སྐད་ཅིག་ལ། །འགྲུབ་བྱེད་ཟབ་གཏེར་ གསང་བ་བླ་ན་
མེད། །གང་གིས་ཟབ་དོན་རྟོགས་དཀའ་གསང་བའི་གནས། །འཕགས་མཆོག་
ཁོ་ནའི་ཡེ་ཤེས་སྤྱོད་ཡུལ་ལས། །བློ་རྨོངས་སོ་སྐྱེའི་རྟོག་པས་མཚོན་མིན་
ཡང་། །སྐལ་ མཉམ་ འགྲོ་ལ་ ཕན་ པར་ སྲིད་ན་ སྙམ། །དེ་ ཕྱིར་ རིག་ འཛིན་
ཊཱཀྐིའི་ཐུགས་ཀྱི་མཚོར། །སྦས་པའི་ཟབ་དོན་ཡིད་བཞིན་དབང་གི་རྒྱལ། །ཆ་
ཙམ་མཚོན་པའི་སྣང་བ་ཕྲ་མོས་ཀྱང་། །ཐར་འདོད་ཡིད་ཀྱི་རེ་བ་སྐོང་མིན་
- 284 -



རྫོགས་པ་ཆེན་པོ་མཁའ་འགྲོ་སྙིང་ཏིག་གི་ཁྲིད་ཡིག་ཟབ་ལམ་གསལ་བྱེད།
ནམ། ཁྱད་པར་གསང་མཆོག་མཁའ་འགྲོའི་སྙིང་ཐིག་གི །ཟབ་ལམ་གསལ་
བྱེད་རིན་ཆེན་སྒྲོན་མེ་འདིས། །རྣམ་གྲོལ་སྐུ་གསུམ་ཞིང་ཁམས་མཚོན་ནས་
དེར། །འགྲོ་ཀུན་མྱུར་བདེར་འཁྲིད་པ་ཉིད་གྱུར་ཅིག །དེ་ལས་འགྲོ་འདིའི་རང་
རྒྱུད་ཀ་དག་གི །གནས་ལུགས་ནང་གསལ་གཞོན་ནུ་བུམ་སྐུའི་གདངས། །
ལྷུན་གྲུབ་སྣང་བཞི་ཆོས་ཟད་འབྲས་བུའི་རྩེར། ཁམས་གསུམ་འོད་སྐུ་གྲོལ་
བའི་བཀྲ་ཤིས་ཤོག །ཅེས་རྫོགས་པ་ཆེན་པོ་མཁའ་འགྲོ་སྙིང་ཐིག་གི་ཁྲིད་
ཡིག་ཟབ་ལམ་གསལ་བྱེད་ཅེས་བྱ་བ་འདི་ནི། གསང་ཆེན་རྫོགས་པ་ཆེན་པོའི་
རྣལ་འབྱོར་པ་མེ་རག་ཆོས་རྗེ་པདྨ་ཕྲིན་ལས་དབང་ཕྱུག་གིས་གསེར་གྱི་མེ་
ཏོག་དང་བཅས་པའི་གསུང་གིས་རིང་མོ་ནས་བསྐུལ་བ་དང་། ཉེ་བར་ལམ་
འདི་ལ་སྨོན་ལམ་གྱི་མཐུ་གྲུབ་པའི་དད་འདུན་བློ་གྲོས་ཀྱི་ནོར་ལྡན་རིན་ཆེན་
བཀྲ་ཤིས་ཀྱིས་ཕུལ་དུ་བྱུང་བའི་སྐྱེས་ཀྱི་མཎྜལ་དང་བཅས་ཏེ་ནན་ཏན་ཆེན་
པོའི་ གསུང་ གིས་བསྐུལ་བ་ དོན་ ཡོད་པར་བྱ་བའི་ཆེད་དུ། བཀའ་ གསང་
རྫོགས་པ་ཆེན་པོ་ལ་མོས་པ་ལམ་དུ་བྱེད་པའི་རྣལ་འབྱོར་པ་འགྱུར་མེད་རྡོ་
རྗེས་ཨོ་རྒྱན་སྨིན་གླིང་གི་དགེ་གནས་སུ་སྦྱར་བའོ།། །།
༈ ངོ་བོ་ཀ་དག་ཆོས་སྐུའི་གཤིས། །རང་བཞིན་ལྷུན་གྲུབ་ལོངས་སྐུའི་
གདངས། །ཐུགས་རྗེ་མ་འགགས་སྤྲུལ་སྐུའི་རྩལ། །གཞི་རྒྱུད་སྙིང་པོའི་གནས་
ལུགས་ ཉིད། ༡ ཁྲེགས་ ཆོད་ རིག་ སྟོང་ རྗེན་ པའི་ མཁར། །ཐོད་ རྒལ་ སྣང་
བཞིའི་སྤྲིན་ཆེན་ གཏིབས། །ཟུང་འཇུག་མཆོག་ གསང་ རྫོགས་པ་ཆེ། །ལམ་
རྒྱུད་ཡོངས་ཀྱི་མཐར་ཐུག་ཕྱིར། ༢ །ཀུན་བཟང་པདྨ་བྱུང་གནས་ཀྱི། །ཞལ་
ལུང་མི་ཤིགས་ནཱ་དའི་དབྱངས། །འཇའ་ལུས་རྡོ་རྗེར་མྱུར་འགྲོའི་ལམ། །སྐལ་
- 285-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལྡན་སྐྱེས་བུའི་ཉམས་ལེན་དཔྱིད། ༣ །བླ་མེད་མཁའ་འགྲོ་སྙིང་ཏིག་གི ཁྲིད་
ཡིག་ཟབ་ལམ་གསལ་བྱེད་གཞུང་། །གདམས་ངག་རྒྱ་མཚོའི་སྤྱི་ཕུད་འདི།
ཁྱད་འཕགས་སྲིད་ན་འགྲན་ཟླ་བྲལ། ༤ །གཞི་ལ་ལམ་གྱིས་མཚམས་སྦྱར་
ནས། །སྟོང་ཆེན་དག་པ་གཉིས་ལྡན་དབྱིངས། །སྐུ་དང་ཡེ་ཤེས་མངའ་ཐང་
ཅན། །འབྲས་ རྒྱུད་ གོ་འཕང་ མངོན་ དུ་ བྱེད། ༥ །དེ་ ཕྱིར་ བླ་ མའི་ ཞལ་ ལུང་
ལྟར། །རྒྱལ་ཡུམ་རྣལ་འབྱོར་སེམས་མ་ཆེ། །ཆོས་དབྱིངས་བཟང་མོའི་ཐུགས་
བསྐྱེད་ལས། །ཆོས་སྦྱིན་འཕེལ་བའི་འཕྲུལ་འདི་བྱུང་། ༦ །རབ་དཀར་དགེ་
འདིས་འབྲེལ་བཅས་ཀྱི། །མཁའ་མཉམ་ཡིད་ཅན་མ་ལུས་ཀུན། །མྱུར་དུ་ཀུན་
བཟང་རྒྱལ་ཁབ་ཆེར། །གཏན་སྲིད་ཟིན་པའི་རྒྱུར་གྱུར་ཅིག ༧ །ཅེས་པའང་
ས་སྐྱོང་དབང་མོ་མཆོག་གི་ཆབ་འབངས་སུ་སྐྱེས་ཤིང་། ཐེག་པ་ཆེན་པོའི་ལམ་
ཞུགས་རྒྱལ་སྲས་འཇམ་དབྱངས་ཆོས་ཀྱི་ཉི་མ་བློ་གྲོས་རྒྱས་པའི་སྡེའམ། གྲུབ་
དབང་རིག་པ་འཛིན་པའི་རྗེས་འཇུག་ཐེག་རྩེ་ཤིན་ཏུ་རྣལ་འབྱོར་གྱི་སྔགས་
འཆང་རྡོ་རྗེ་མཆོག་རབ་རྩལ་གྱིས་སྨྲས་པ་སརྦ་དཱ་ཀ་ལྱཱ་ཎཾ་བྷ་བ་ཏུ།། །།
- 286 -



སྒྲ
পঞ্চ
ফিফহিয়ঞ্জ
༄༅། །ཀཤུར་ྱབྷཱདྷཱཀིནཙིཏྟཏིལཀསཝེཊཾབྱཉྫནཱསྟི།། །།
༄༅། །མཁའ་འགྲོ་སྙིང་ཐིག་པར་དུ་བསྒྲུབས་ཚུལ་གྱི་དཀར་ཆག་
ཉིན་མོའི་སྣང་བ་བཞུགས་སོ། །
༄༅། །ན་མོ་པདྷཱ ཀ རཱ ཡ། ཡསྱསཱ བྷ ཝཱ ཙྪཱ ཀཱུ ཊ སྦ སà ཁཱ ཀྵ ར དྷ
ཚཱ ཎྞཾ ཀཱཡ། །
གང་གི་རང་བཞིན་མཁའ་ལྟར་རྣམ་དག་འགྱུར་བ་ཀུན་སྤངས་གཙང་རྟག་བདེ་
དམ་ཆོས་ཀྱི་སྐུ།། །། །
༄༅། །བེ ཀཱ ར ས པཱ ངྒ ནོ རུ དྡྷ བཱི པྲ ཀཱ མ ནི རཱ བྷོ གཾ ཀཱ ཡ། །
འགགས་མེད་རྣམ་འགྱུར་ཉི་དང་ཟེར་བཞིན་ཁ་སྦྱོར་ཡན་ལག་བདུན་ལྡན་
ལོངས་སྤྱོད་རྫོགས་སྐུའི་དཔལ།། །།
༄༅། །ཐེ ཎི རྫ ནཱ དྷེ ན ལོ ཀཱ ཧི ཏེ རྦ ཧཱ སྟི ཧི ནི རྨ ཎཾ ཀཱ ཡ། །
འགྲོ་བློའི་རྫིང་བུར་བརྒྱ་ཕྲག་གཟུགས་བརྙན་བཟོ་སྐྱེ་མཆོག་གི་སྤྲུལ་སྐུའི་རོལ་
པ་མཐའ་ཀླས་ཅན།། །། །
༄༅། །ཛཾ ཀཱ རྦ སཱ ཛྷ ཏཱ པདྷཱ ཀ རེ ༔ ཤུ བྷ ནྡྷ ཤ ར ཙྩོ དྷཱ རེ ཞུ །
རྒྱལ་ཀུན་སྤྱི་གཟུགས་པདྨ་འབྱུང་གནས་ཚེ་རབས་གཏན་གྱི་སྐྱབས་སུ་བསྟེན་
ནོ་ཤིས་པར་སྐྱོངས།། །།
འགྲོ་ཀུན་ཡེ་ནས་བདེ་གཤེགས་སྙིང་པོ་ཁྱབ་པར་གདལ་གཞི་ཀུན་
བརྟགས་འཁོར་བའི་རྣམ་པ་ཅན། །བག་ཆགས་ སྟུག་པོའི་གཞན་དབང་ལ་
-287-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འཆེལ་ཀུན་རྫོབ་བདེན་དོན་བརྟན་གཡོར་སྣང་ཀུན་རིམ་གཉིས་ཀྱི། །ལམ་ལ་
རབ་གོམས་ཡོངས་གྲུབ་དོན་དམ་བདེན་དངོས་ལྷ་ཡི་ཕྱག་རྒྱུར་འབྲས་བུའི་
ཚུལ་ཤར་བ། །ཀུན་བཟང་ཡབ་ཡུམ་རྡོ་རྗེ་སེམས་དཔའ་ཞི་ཁྲོ་རབ་འབྱམས་ཡི་
དམ་དཀྱིལ་འཁོར་ཚོགས་ལ་གུས། །གསང་ཆེན་ཐེག་མཆོག་སྤྲིན་གྱི་བླ་རེ་
ནི། །སྣང་བཞིའི་ལམ་གྱི་ཆུ་ཁུར་ལྕི་བའི་འཛུམ། །སྐུ་བཞིའི་གྲུ་ཆར་འཇོ་བའི་
གླུ་དབང་གཟུགས། །དགའ་རབ་རྡོ་རྗེ་བསྟན་འགྲོའི་དཔལ་དུ་ཤར། །གདོས་
བཅས་སྒྱུ་ལུས་ཟག་མེད་དྭངས་མའི་སྐུར། །ཡོངས་སྨིན་ཤྲཱི་སེང་ཛྷ་ན་སཱུ་ཏྲ་
དང་། །བི་མ་ལ་སོགས་དགོངས་བརྡའ་སྙན་བརྒྱུད་ཀྱི། །དྲུག་ལྡན་རྒྱ་བོད་རིག་
འཛིན་ཚོགས་ཀུན་རྒྱལ། །གངས་ཅན་མུན་ལྗོངས་ཕན་བདེའི་ཟླ་སྣང་གིས། །
དཀར་པོར་བསྒྱུར་མཛད་མཁན་སློབ་ཆོས་གསུམ་དང་། །ལོ་པཎ་སྐྱེ་འཕགས་
བྱང་ སེམས་ གྲུབ་ རིགས་ ཚོགས། །སྐུ་ དྲིན་ དྲན་ པས་ དད་ སྤྲོའི་ གུས་ ཕྱག་
བརྩེགས། ཁྱད་པར་ཐེག་རྩེའི་ཆོས་ཀྱི་ཉིན་མོར་བྱེད། །ཡིད་དཔྱོད་ནམ་མཁའི་
གླང་ པོས་ སྨྲ་དབབ་ པ། །ཉམས་མྱོང་རྟོགས་ པའི་རླུང་ གཞོན་ གྱིས་ བསྐྲད་
པས། །གྲུབ་པའི་ཉི་གཞོན་གསར་ངོམས་ཀློང་ཆེན་པ། །གཞན་ཡང་ཚེ་གཅིག་
གྲོལ་བྱེད་བསམ་འཕེལ་ནོར། །ཡིད་བཞིན་མཆིང་ བུར་ འགྲམ་ཆུ་མི་ལྡང་
བར། །ཕ་ རྗེས་ བུས་ སླེབས་ སྔ་འགྱུར་བསྟན་ པའི་ སྲོལ། །འཛིན་ ཀུན་ རྒྱལ་
བསྟན་མཛེས་ པའི་ རྒྱན་ཏུ་ བསྔགས། །རྒྱལ་བསྟན་ནོར་ འཛིན་བུ་མོ་སྙིང་
སྟོབས་ཅན། །རྣམ་དཔྱོད་ཕྲག་པར་ཁྱེར་བའི་ལྷག་མ་ཅན། །གནའ་བོའི་ཆོས་
རྒྱལ་མེས་དབོན་སྤྱོད་ཚུལ་ལ། །འགྲན་ནུས་ས་སྐྱོང་སྡེ་དགེ་ལས་གཞན་སུ། །
དེ་ཕྱིར་རྒྱལ་རབས་ཉིན་མོར་བྱེད་པའི་གཟིས། །མདོ་སྔགས་བསྟན་པའི་པད་
-288-



མཁའ་འགྲོ་སྙིང་ཐིག་པར་དུ་སྒྲུབས་ཚུལ་གྱི་དཀར་ཆག་ཉིན་མོའི་སྣང་བ། །
ཚལ་པར་གྱི་འཕྲུལ། །དུ་མར་ཕྱེས་པའི་ཆོས་ཆར་གཤིན་པོ་ཡིས། །འགྲོ་རྒྱུད་
སྐུ་བཞིའི་ས་བོན་སྨིན་འདི་མཚར། །དེ་ལྟར་མཆོད་པར་བརྗོད་པ་ཅུང་ཟད་
སྔོན་དུ་བཏང་ནས་འདིར་གླེང་བར་བྱ་བ་ནི། སྤྱིར་རྒྱལ་བས་གདུལ་འགྲོའི་
ཁམས་དབང་བསམ་པ་དང་མཐུན་པའི་ཆོས་ཇི་སྙེད་ཅིག་གསུངས་པ་དེ་ཀུན་
ལུང་རྟོགས་ཀྱི་བསྟན་པ་གཉིས་སུ་འདུས་པ་ལས་རྟོགས་པ་དམ་པའི་ཆོས་ནི་
བརྗོད་བྱ་ཡིན། དེ་རྗོད་བྱེད་ལུང་གི་ཆོས་ལ་དབྱེ་སྒོ་མང་ཡང་རྒྱ་མ་ལས་ཀྱི་
ལུང་དང༌། ཡེ་ཤེས་ལྷ་ཡི་ལུང་། བྱ་བྲལ་རྫོགས་པའི་ལུང་གསུམ་དུ་ཕྱེས་ན་
དང་ པོ་ བློ་དམན་རྣམས་ལ་དགོངས། ཕྱི་མ་ གཉིས་ དབང་ པོ་འབྲིང་དང༌།
མཆོག་གི་དོན་ཏུ་གསུངས་པའི་མཆོག་དེ་ལ་ཡང་བསྐྱེད་རྫོགས་གཉིས་མེད་
གསུམ་ལས་འདིར་ཕྱི་མ་སྟེ། སྤྱིར་རྒྱ་གར་འཕགས་པའི་ཡུལ་དུ་བདག་ཅག་གི་
སྟོན་པའི་རྗེས་སུ་འཇུག་པ་རྣམས་ཀྱི་སྡེ་སྣོད་གསུམ་ལ་ཉམས་ལེན་གཙོ་བོར་
མཛད་པས་མདོ་ལྟར་གྲགས་ཆེ་ཞིང་། སྔགས་ནི་སྐལ་ལྡན་དབང་པོ་ཡང་རབ་
རྣམས་ཀྱིས་གསང་ནས་ཉམས་སུ་ལེན་པས་སླར་གྲུབ་པ་ཐོབ་ནས་གདུལ་བྱ་
རྗེས་སུ་འཛིན་ནུས་པ་འདི་སྔགས་འཆང་རྡོ་རྗེ་འཛིན་པ་ཆེན་པོ་ཞིག་གི་ཞེས་
ཡོངས་གྲགས་སུ་བརྗོད་པ་ཞིག་ཡིན། ཁྱད་པར་རྫོགས་པ་ཆེན་པོའི་ཆོས་སྐོར་
རྣམས་ནི་ཤིན་ཏུ་བཀའ་གཉན་པས་སྐལ་བ་ལྡན་པ་རེ་ཟུང་ལས་ཕལ་ཆེར་
གྱིས་ སྤྱོད་ཡུལ་དུ་མ་གྱུར། བོད་གངས་ཅན་ལྗོངས་འདིར་མཁན་སློབ་ཆོས་
གསུམ་གདན་འཛོམ་པས་མདོ་སྔགས་གཉིས་ཀ་རྒྱས་ཆེ་ཞིང་། ཁྱད་པར་རྗེ་
འབངས་ཉེར་ལྔ་སོགས་སྔགས་ལ་གྲུབ་རྟགས་ཐོན་པ་ཡང་མང་། དེ་ཚུལ་རྒྱུན་
མ་ཆད་པ་ལ་གསང་སྔགས་གསར་རྙིང་ཞེས་ལོ་ཙཱ་བས་འགྱུར་སྔ་ཕྱིའི་མིང་ཙམ་
-289 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གྱི་དབྱེ་གཞི་མང་པོ་བྱུང་ཞིང་། རྙིང་མ་ལའང་བཀའ་གཏེར་དག་སྣང་སོགས་
ཀྱི་བརྒྱུད་པའི་ཟམ་མ་ཆད་པའི་སྙན་བརྒྱུད་ཚད་མ་བཞི་ལྡན་སྩལ་ཡོད་པ་ལས།
པཎྜི་ཏ་ཆེན་པོ་བི་མ་མི་ཏྲ་དང་། ལོ་ཙཱ་བ་སྐ་བ་དཔལ་བརྩེགས་ཀྱིས་བསྒྱུར་
ཞིང་། ཕྱི་རབས་ཀྱི་དོན་དུ་དབུ་རུ་ཞྭའི་ལྷ་ཁང་དུ་གཏེར་དུ་སྦས་པ་གནས་
བརྟན་ལྡང་མ་ལྷུན་རྒྱལ་གྱིས་བཏོན་པའི་བི་མ་སྙིང་ཐིག་དང༌། ཨོ་རྒྱན་གྱི་སློབ་
དཔོན་པདྨ་འབྱུང་གནས་ཀྱིས་རྫོགས་པ་ཆེན་པོའི་གནད་རྣམས་མཁའ་འགྲོ་
སྙིང་ཐིག་ཏུ་དྲིལ་ནས་བྲག་དཀར་ཏེ་སྒྲོ་མཁའ་འགྲོའི་ཚོགས་ཁང་དུ་ཌཱཀྐིའི་
གཙོ་མོ་ཡེ་ཤེས་མཚོ་རྒྱལ་ལ་གནང་བ་དང་མཆིམས་ཕུར་ལྷ་ལྕམ་པདྨ་གསལ་
ལ་སྨོན་ལམ་གཏད་རྒྱ་དང་བཅས་གཏེར་དུ་སྦས་པར་ལྷ་ལྕམ་གྱི་རྣམ་སྤྲུལ་པདྨ་
ལས་འབྲེལ་རྩལ་གྱིས་དྭགས་པོ་དང་ལུང་ཁྲ་མོ་བྲག་ནས་གཏོན་པ་གཉིས་
སྙིང་ཐིག་མ་གཉིས་སུ་གྲགས་པ་དང་། སྔ་མའི་དོན་སྙིང་པོར་དྲིལ་བ་བླ་མ་
ཡང་ཏིག་དང་
། རྗེས་མ་རྒྱས་པར་བཀྲལ་བ་མཁའ་འགྲོ་ཡང་ཏིག་དང་། བི་མ་
སྙིང་ཐིག་མ་བུ་ཟུང་གི་དོན་གསལ་བར་བཀོད་པ་ཟབ་མོ་ཡང་ཏིག་བཅས་
གླེགས་བམ་ཆེ་བ་ལྔར་ལོངས་པར་བཞུགས་པ་ནི་མདོ་སྔགས་ཆོས་ཚུལ་ཀུན་
གྱི་སྙིང་པོའི་བཅུད་དམ་པ་སྤྱིར་ཐེག་པ་ཐམས་ཅད་ལམ་བདེན་ཁོ་ན་ཡིན་ཡང་།
རྫོགས་པ་ཆེན་པོ་ཨ་ཏི་ཡོ་ག་ནི་དེ་ཐམས་ཅད་ཀྱི་རྩེ་མོར་ཕྱིན་པས་ཡེ་ཤེས་
བཅར་ཕོག་ཏུ་ངོས་འཕྲོད་ཕྱིར་ལམ་བདེན་གྱི་རེ་དོགས་སངས་པའི་འབྲས་བུ་
དངོས་ཡིན་ཕྱིར་འཇམ་མགོན་ས་སྐྱ་པཎ་ཆེན་གྱིས་ཀྱང་། ཨ་ཏི་ཡོ་གའི་ལྟ་བ་
ནི། །ཡེ་ཤེས་ཡིན་གྱི་ཐེག་པ་མིན། ཞེས་གསུངས། སྤྱིར་སྔགས་ཕྱོགས་ཐམས་
ཅད་མཁའ་འགྲོ་མའི་ཚོགས་ལ་གཉེར་དུ་གཏད་པ་ཤས་ཆེ་ཞིང་རྒྱས་པའི་
- 290 -



མཁའ་འགྲོ་སྙིང་ཐིག་པར་དུ་སྒྲུབས་ཚུལ་གྱི་དཀར་ཆག་ཉིན་མོའི་སྣང་བ།
མཐུན་འགྱུར་ཡང་ཞིང་སྔགས་ལྷན་སྐྱེས་ཀྱི་མཁའ་འགྲོ་མས་མཛད་ཕྱིར་རྒྱལ་
ཁབ་འདིའི་མངའ་འོག་ཏུ་ཡང་དར་རྒྱས་ཆེ་ཞིང་ཉམས་སུ་ལེན་པས་སྔ་ཕྱིར་
གྲུབ་པ་ཐོབ་པ་ཡང་རྒྱུན་མ་ཆད་ཙམ་དེང་སང་གི་བར་དུ་བྱུང་བ་བཅས། སྔ་མ་
ས་སྐྱོང་ཆོས་ཀྱི་རྒྱལ་པོ་སྡེ་དགེ་བླ་མ་མཁས་དང་གྲུབ་པའི་བདག་ཉིད་ཤེས་
བྱའི་རྩལ་ཆེན་རྫོགས་པ་བྱམས་པ་ཀུན་དགའ་སངས་རྒྱས་བསྟན་པའི་རྒྱལ་
མཚན་སྲིད་སྐྱོང་གི་ཁྲིར་ཕེབས་པའི་སྐབས་བསྟན་འགྲོའི་ཕན་བདེ་སྤེལ་བ་
དང་ཆབ་སྲིད་མངའ་ཐང་རྒྱས་ཤིང་། སྐུ་ཚེ་གདུང་བརྒྱུད་བཅས་གོང་འཕེལ་
འབྱུང་བའི་ཆེད་དུ། ཚེ་དབང་ལྷ་མོས་སྙིང་ཐིག་མ་བུ་གསེར་བྲིས་མཛད་པ་
དང༌། པར་དུ་བསྐྲུན་པའི་བླ་མ་ཡང་ཏིག་དང་མཁའ་འགྲོ་ཡང་ཏིག་བཅས་
གྲུབ་འདུག་ཤིང་། དེའི་འཕྲོ་མཐུད་ནི། ཇི་སྐད་དུ། སྐྱེས་རབས་དཔག་བསམ་
འཁྲི་ཤིང་ལས། གང་ཕྱིར་སྲོག་ཆགས་ཐམས་ཅད་ཀྱི། །སྐྱེ་བ་སྔར་གོམས་བག་
ཆགས་ནི། །རྒྱུན་དུ་དགའ་བའི་སྐུད་པ་ཡིས། །རྟགས་པར་བརྩེམས་འདི་མེད་
མི་འགྱུར། ཞེས་གསུངས་པ་བཞིན་ས་སྐྱོང་ཆོས་ཀྱི་རྒྱལ་པོའི་ལྷ་སྲས་དམ་ཚིག་
རྡོ་རྗེ་འམ་འཇིགས་མེད་ཀུན་དགའ་ཆེ་མཆོག་ཕྱོགས་ལས་རྣམ་པར་རྒྱལ་བའི་
སྡེ་ཞེས་གྲགས་པས་སྐྱེ་བར་རྒྱལ་བསྟན་རིན་པོ་ཆེར་སྐྱེས་སྦྱངས་ཀྱི་ཤེས་རབ་
ལ་མཐུ་ཕུལ་བྱུང་ཐོབ་པའི་རང་རྟགས་འདིར་ཡང་གསལ་བས་མཁའ་འགྲོ་
སྙིང་ཐིག་འདི་ཉིད་པར་དུ་བསྒྲུབས་པར་གནང་བ་སྟེ། དེ་ཡང་སྤྱིར་གོང་སྨོས་
ལྟར་ཆོས་རྒྱལ་ཁྲི་སྲོང་གི་ཐུགས་བསྐྱེད་དང་སྔོན་སྨོན་དུས་སུ་བབས་པས་ཨོ་
ཌི་ཡཱ་ནའི་སློབ་དཔོན་ཆེན་པོ་ལྗོངས་འདིར་གདན་ཕེབས་ཤིང་བསྟན་པ་སྔ་
དར་ལ་གསང་སྔགས་བོད་འདིར་རྒྱས་པ་ཙམ་རྒྱ་གར་འཕགས་པའི་ཡུལ་
= 291-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དུའང་མ་བྱུང་ཞེས་ཇོ་བོ་རྗེ་དཔལ་ལྡན་ཨ་ཏི་ཤས་གསུངས་བཞིན་ལ། ཁྱད་
པར་རྫོགས་པ་ཆེན་པོ་ནི། པད་འབྱུང་དང་བི་མ་ལ། ལོ་ཆེན་བེ་རོ་ཆོས་རྒྱལ་
སོགས་ཀྱི་ཐུགས་ཀྱི་ཉིང་ཁུ་ཁྱད་པར་དུ་འཕགས་པས་འཕགས་ཡུལ་དུ་མ་ཟད་
བོད་ལྗོངས་འདིར་ཡང་ཕུང་པོ་འོད་སྐུར་ཡལ་བ་མང་ཞིང་། ས་དགེ་དཀར་
འབྲུག་སོགས་ཀྱི་སྐྱེས་ཆེན་གྲུབ་པའི་སར་བཞུགས་པ་དུ་མ་ཞིག་གིས་ཀྱང་
མིང་གི་ཁྱད་པར་ཙམ་ལས་དངོས་དང་བརྒྱུད་ནས་ཉམས་བཞེས་མཛད་པ་སོ་
སོའི་རྣམ་ཐར་དུ་འབྱུང་གཤིས་མཁྱེན་རབ་ཀྱི་བདག་ཉིད་རྣམས་ནས་དགོངས་
མངའ་ལྟར་ལགས་ཤིང་། ཆོས་འདི་རྒྱས་པའི་མཐུན་རྐྱེན་ཆོས་བདག་གཏེར་
སྟོན་པདྨ་ལས་འབྲེལ་རྩལ་གྱི་སྐྱེ་བ་དེ་མ་ཐག་པ་རྒྱལ་བའི་དབང་པོ་ཀློང་ཆེན་
རབ་འབྱམས་བཟང་པོས་མཛད་དེ། དེ་རྒྱུན་མ་ཉམས་པ། བྱང་བ་ཡབ་སྲས་
དང༌། ཀུན་མཁྱེན་རྒྱལ་བའི་དབང་པོ་ངག་དབང་བློ་བཟང་རྒྱ་མཚོ། རྡོ་རྗེ་བྲག་
ཞབས་དྲུང་གོང་འོག་སྨིན་གླིང་གཏེར་ཆེན་སྐུ་མཆེད། བཻ་རོའི་རྣམ་འཕྲུལ་ཀུན་
མཁྱེན་ཤེས་རབ་འོད་ཟེར་སོགས་ཀྱིས་གྲུབ་མཐའ་རྐང་ཚུགས་ཀྱི་ཉམས་
བཞེས་ དང་ འཆད་ སྤེལ་ རྒྱ་ ཆེར་ གནང་ ཞིང་། ཁམས་ ཕྱོགས་ འདིར་ ཡོངས་
རྫོགས་བསྟན་པའི་མངའ་བདག་ཀཐོག་པ་དམ་གཙང་བྱམས་གསུམ་སོགས་
ནས་དེང་གི་བར་གདན་རབ་སློབ་རྒྱུན་བཅས་དང་། ཁྱད་པར་གྲུབ་པའི་དབང་
ཕྱུག་ཁམས་རྫོགས་ཆེན་པ་ཞེས་ཆོས་མིང་གང་ཟག་ལ་ཐོགས་པ་སྐྱེ་ཕྲེང་རིམ་
བྱོན། ཐུགས་སྲས་ཉི་ཟླ་སྐར་གསུམ་སོགས་ཀྱིས་རྫོགས་པ་ཆེན་པོའི་རིང་
ལུགས་རྒྱ་ཆེར་སྤེལ་ཞིང་རྒྱུན་མི་ཉམས་པར་དབང་ལུང་མན་ངག་ཐམས་ཅད་
བུམ་པ་གང་བྱོའི་ཚུལ་དུ་བླ་མས་སློབ་མ་རྗེས་སུ་འཛིན་ནུས་པར་བཞུགས་
- 292 -



མཁའ་འགྲོ་སྙིང་ཐིག་པར་དུ་སྒྲུབས་ཚུལ་གྱི་དཀར་ཆག་ཉིན་མོའི་སྣང་བ།
བཞིན་པ་འདིའོ། །དེ་ལྟ་བུའི་གདམས་པ་ཁྱད་པར་དུ་འཕགས་པ་མཁའ་འགྲོ་
སྙིང་ཐིག་ཏུ་གྲགས་པ་འདིར་སྤྱིར་ཐེམ་བྱང་ལ་ཇི་ལྟར་འཁོད་པ་དེ་ལས་མ་
འདས་ཀྱང་འདིར་ པར་ཡིག་སོ་སོར་འཚོལ་བདེ་བ་དང་ཆོས་ཚན་ཇི་ལྟར་
བཞུགས་ཚུལ་ཤེས་སླ་བ་སོགས་ཀྱི་ཆེད་དུ་དཔེ་ཚན་ཀ་ཐོར་བསྒྲིགས་ནས་
བཀོད་པ་ལ། ཀ་པར་མཁའ་འགྲོ་སྙིང་ཐིག་གི་ ཁ་བྱང་། ཁ་པར་བླ་མ་
བརྒྱུད་པའི་ལོ་རྒྱུས། ག་པར་བཏགས་གྲོལ་རྒྱུད་དྲུག །ང་པར་བཏགས་གྲོལ་
རྒྱུད་དྲུག་ གི་ཏི་ཀ་ལ། ཅ་བར་མཁའ་འགྲོ་སྙིང་ཐིག་གི་ལོ་རྒྱུས། ཆ་པར་
བཏགས་གྲོལ་སྙིང་པོའི་རྒྱུད་དྲི་མེད་སྙིང་པོའི་ཊིཀ་གསལ་བའི་སྒྲོན་མེ། ཇ་
པར་སངས་རྒྱས་ཀྱི་འདས་རྗེས་གསུམ་པ། ཉ་པར་བཏགས་གྲོལ་དོན་ཁྲིད།
ཏ་པར་བདེ་གཤེགས་རིགས་ལྔའི་ཕྱི་སྒྲུབ་དང་ནང་སྒྲུབ། ཐ་པར་སྨིན་བྱེད་དོན་
གསལ་སྒྲོན་མེ། ད་པར་དབང་ཁྲིད་ནོར་བུ་སྒྲོན་གསལ། ན་པར་དབང་གོང་མ་
གསུམ་གྱི་ས་མ་འགྲེལ། པ་པར་ཊཱཀྐི་ལྔའི་མངོན་རྟོགས་དབང་གི་རྒྱབ་ཡིག །
ཕ་པར་རིགས་ལྔའི་མཆོད་འབུལ། བ་པར་མཁའ་འགྲོའི་ལས་བྱང་རྩར་ཕྲེང་།
མ་པར་དབང་སྒྲུབ་དང་བུམ་སྒྲུབ་དཀྱིལ་འཁོར་རྣམ་ དག་བཅས། ཙ་པར་
དབང་དོན་གསལ་བའི་རྒྱབ་ཡིག །ཚ་པར་དབང་བཞིའི་གོ་རིམ་དང་ཁྲིད་དུ་
བསྐུར་ལུགས། ཛ་པར་ཏི་ཀ་རིག་པའི་སྒྲོན་མ། ཝ་པར་ཐོད་རྒལ་དབང་ལྔ།
ཞ་ པར་ ཌཀྐིའི་གཏོར་མའི་ རིམ་པ། ཟ་པར་ཊཱཀྐིའི་ཚོགས་མཆོད། འ་པར་
དབང་གི་རྒྱབ་ཡིག །ཡ་པར་དབང་གི་ཐོ་ཡིག །ར་པར་གསང་དབང་ལྷན་
ཐབས། ལ་པར་ཤེར་དབང་ལྷན་ཐབས། ཤ་པར་ཌཱཀྐིའི་སྲོག་ཏིག །ས་པར་
ཌཀྐིའི་དུས་གནད་དང་གནད་འབེབས་ཤིས་བླ་རྡོ་བཅས། ཧ་པར་ནོར་སྒྲུབ་
- 293 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
གཏེར་གྱི་བུམ་པ། ཨ་པར་ཐོག་རྒལ་དོན་ཁྲིད། ཀི་པར་སྙིང་པོ་གསལ་བའི་མེ་
ལོང་ ཁྲིད། ཀུ་པར་ ཁྲིད་རྒྱབ་ལུང་ཕྲེང་། ཀེ་ པར་ ལག་ ཁྲིད་གནད་ཀྱི་མན་
ངག །ཀོ་པར་རྟགས་ཡིག་ཚད་ཡིག ཁི་པར་སྙིང་ཐིག་ཆེན་མོའི་རྩ་བ། ཁུ་པར་
སྙིང་ཐིག་གསང་བའི་ཡང་བཅུད་མེ་ལོང་། ཁེ་པར་ལྟ་བའི་རྣལ་འབྱོར། ཁོ་
པར་སྒོམ་པའི་རྣལ་འབྱོར། གི་པར་སྤྱོད་པའི་དང་འབྲས་བུའི་རྣལ་འབྱོར། གུ་
པར་ཞུས་ལེན་བདུད་རྩི་གསེར་ཕྲེང་། གེ་པར་ཞལ་གདམས་གསང་དམ། གོ་
པར་གནད་གདམས་ལྔ་པ། ང་པར་ཌཱཀྐིའི་ལམ་འབྲས་སྐོར། ངུ་པར་ཞལ་
གདམས་གནད་འཕྲེང་། ངེ་པར་ཊཱཀྐིའི་གནད་ཐིག །ངོ་པར་རྡོ་རྗེ་ཆུ་འཐུང་།
ཅི་པར་ཞི་བ་བར་དོ། ལམ་གྱི་མཚན་ཉིད། ཅུ་པར་ཁྲོ་བོ་བར་དོ་གནད་སྒྲོན།
ཅེ་པར་བར་དོ་འབྱུང་འདུས་རྟགས་རིམ། ཅོ་པར་འཆི་ཁ་བར་དོའི་གནད་དུ་མ་
དང་ཆོས་ཉིད་བར་དོའི་ཡོན་ཏན། ཆི་པར་གཏུམ་མོ་ཁྱད་པར་ཅན། ཆུ་པར་
རྡོའི་བཅུད་ལེན། ཆེ་པར་སྲོག་ལེན་སྤུ་གྲིའི་རྒྱུད། ཆོ་པར་སྲོག་སྒྲུབ་ནག་མོའི་
སྒྲུབ་ཐབས། ཇི་པར་བླ་མའི་རྣལ་འབྱོར། ཇུ་པར་བླ་མའི་རྣལ་འབྱོར་གྱི་ཕྱི་
ནང་གསང་གསུམ། ཇེ་པར་ཁྲེགས་ཆོད་ངོ་སྤྲོད་མཐའ་གྲོལ་ཀློང་ཡངས། ཇོ་
པར་རྩལ་དབང་། ཉི་པར་ཐིག་ལེ་དྭངས་སྙིགས་འབྱེད་པ་དང་རིགས་བརྒྱུད་
བཞག་ཐབས། ཉུ་པར་བར་དོའི་ངོ་སྤྲོད་དང་མངོན་གསུམ་ངོ་སྤྲོད། ཉེ་པར་
བར་དོའི་མཚན་ཉིད་བཤད་པ་དང་སྐྱེ་གནས་རྣམས་ཀྱི་རྒྱུ་བསྟན་པ། ཉོ་པར་
བཏགས་ གྲོལ་ ཕྲན་དྲུག་ གི་ ཏི་ཀ །ཏི་པར་རྟ་མགྲིན་ལུས་དཀྱིལ། ཏུ་པར་
ཊཱཀྐིའི་རྐྱང་སྒྲུབ། ཏེ་པར་མཁའ་འགྲོ་སྔགས་ཀྱི་ལྡེ་མིག །ཏོ་པར་བདུད་རྩི་
ཕྱག་མཆོད། ཐི་པར་རྟགས་ཚད་ཡི་གེ །ཐུ་པར་ཌཱཀྐིའི་དྲིལ་སྒྲུབ་གསང་བ་སྙིང་
-294 -



མཁའ་འགྲོ་སྙིང་ཐིག་པར་དུ་སྒྲུབས་ཚུལ་གྱི་དཀར་ཆག་ཉིན་མོའི་སྣང་བ།
དུམ། ཐེ་པར་ཊཱཀྐིའི་ལུས་དཀྱིལ་ཆེན་མོ། །ཐོ་པར་པདྨ་ལས་འབྲེལ་རྩལ་གྱི་
སྐྱེས་རབས་དང་ལུང་བསྟན། དི་པར་གཏེར་གྱི་ཁ་བྱང་དང་ལུང་བསྟན། དུ་
པར་སྙིང་གི་ལག་འགྲིག །དེ་པར་ལོ་རྒྱུས་རྒྱལ་བ་གཡུང་གིས་མཛད་པ། དོ་
པར་གཡུང་སྟོན་གསུང་ཕྱག་འཚལ་སོགས། ནི་པར་གཡུང་གི་ལོ་རྒྱུས། ནུ་པར་
འཕོ་ བ། ནེ་ པར་ ལྡང་ ལྷའི་སྒྲུབ་ ཐབས། ནོ་ པར་ གསོལ་ འདེབས། པི་ པར་
བརྒྱུད་འཛིན་སློབ་བུ་ལུང་བསྟན། པུ་པར་ལྷ་མོ་ལྔའི་ཚེ་སྒྲུབ། པེ་པར་སྤྲུལ་སྐུ་
ལེགས་པའི་ལུང་བསྟན། པོ་པར་སྲོག་སྒྲུབ་ནག་མོའི་གཏོར་དབང་། ཕི་པར་
མཁའ་འགྲོ་ཡང་ཏིག་གི་དབང་བསྐུར་བའི་ལག་ལེན་དང་མཁའ་འགྲོ་སྙིང་གི་
དཀྱིལ་འཁོར་བྲི་ཚུལ། ཕུ་པར་ལོ་རྒྱུས་རིན་པོ་ཆེའི་ཕྲེང་བ། དེ་ལྟ་བུའི་ཆོས་
ཚུལ་ཡིད་བཞིན་ནོར་བུ་འདི་དག་པར་དུ་བཞེངས་པའི་བྱ་བ་ལ་བརྩོན་པ་ནི་
ཕན་ཡོན་ཆེ་སྟེ། སྟོན་པས། དམ་ཆོས་འཛིན་པའི་བསོད་ནམས་ནི། །སངས་
རྒྱས་ཀུན་གྱི་ནན་ཏན་ཏུ། །བསྐལ་པ་བྱེ་བར་བརྗོད་མོད་ཀྱང་། །མཐའ་མར་
ཕྱིན་པར་འགྱུར་མ་ལགས། །ཞེས་གསུངས། དེ་ལྟ་བུའི་དགེ་བ་རྫོགས་བྱང་དུ་
བསྔོ་བ་ནི། སྭ་སྟི་ཤི་ཡཱམ་སིདྡྷིནྡྷ་བ་ཏུ། གདོད་ནས་བྱང་ཆུབ་སྙིང་པོར་མཛའ་
བའི་གཏམ། །སྲིད་ཞིའི་བླ་ན་གྲགས་པའི་དབྱར་གྱི་དུས། །ཐར་པའི་གྲུ་ཆར་
བསྐུལ་བའི་སྤྲིན་ཕུང་ནི། །དཀོན་མཆོག་གསུམ་གྱི་ཀླུ་དབང་ཁོ་ནར་བའི། ༡ །
ཐེ་ཚོམ་མུན་པས་རབ་བཏང་ཤེས་རབ་སྤྱན། །ཆོས་ཀུན་གནས་ལུགས་རྟོགས་
པའི་ཐབས་ལ་མཁས། །སྔོན་བྱོན་རྒྱ་བོད་པཎ་གྲུབ་གཤེགས་པའི་ཤུལ། །
ལམ་བཟང་འདི་ལ་གཅེས་སྤྲས་ཅིས་མི་བྱེད། ༢ །སྲིད་འདིར་སྣང་བ་སྟེར་བ་
མང་མོད་ཀྱིས། །སྣང་བའི་མཛོད་ལ་འགྲན་མིན་ཐེག་ཚུལ་ཀུན། །མ་ཧཱ་སནྟིར་
- 295 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
གཞལ་ཚེ་གནས་སྐབས་ཀྱི། །གྲོལ་བ་ཙམ་ལས་དངོས་ལ་རེག་པ་ཉུང་། ༣ །
དེ་ཕྱིར་འགྲོ་རྒྱུད་ལྕགས་ཁམས་མན་ངག་སྡེའི། །འགྱུར་རྩིས་ས་ལེ་སྦྲམ་གྱི་
རང་གཟུགས་ངོམ། །གཞི་འབྲས་ལྟོ་འབྱོར་གྲུབ་པའི་མིང་སྙན་ཙམ། །མ་ཡིན་
རང་ལུས་དྭངས་མར་འགྱུར་འདི་དྲན། ༤ །ད་ལྟའི་ལམ་བཟང་བསམ་འཕེལ་
དབང་གི་རྒྱལ། །པར་གྱི་འདུ་བྱེད་རྒྱལ་མཚན་ཏོག་ཏུ་བཀུར། །དབང་རྣོན་
ཆོས་རྗེས་འབྲང་ལ་དོན་གཉིས་ཀྱི། །དངོས་གྲུབ་ཆར་དུ་འབེབས་ལ་སོམ་ཉི་
ཅི། ༥ །ལུང་རྟོགས་ཆོས་ཚུལ་ རིན་ཆེན་བརྩེགས་པའི་ངོས། །སྙིང་པོ་འབོད་
སྒྲོགས་མཁྱེན་པའི་ཤེས་པ་ཅན། །ཧ་ནུ་མནྡྲ་ས་མ་ཡ་བཛྲ། །གཟུར་གནས་
དགའ་བསྐྱེད་དཔལ་དུ་དུས་འདིར་བྱུང་། ༦ །རྒྱུ་འདིས་འགྲོ་སེམས་རྨུ་རྒོད་མ་
དུལ་རྟ། །ཞི་གནས་བྲེས་སུ་རབ་བཅུག་ལྷག་མཐོང་འགྲོས། །ཐར་པའི་གྲོང་དུ་
མྱུར་བར་ཕྱིན་པའི་སྟོབས། །ས་ལམ་བསྒྲོད་པའི་གྲོགས་སུ་ཁུག་པར་ཤོག ༧།
སྒྱུ་འཕྲུལ་སྲས་པོའི་ཆོས་ཀྱི་ཉི་མའི་འོད། །སོ་སོའི་བློ་གྲོས་བུག་པར་དྲངས་པོ་
ཀུན། །ཐ་དད་མིང་གིས་ཕྱེས་པའི་གྲུབ་མཐའི་སྡོང་། །ཞིག་གནས་སྣང་བ་རྒྱ་
ཆེན་ ཐོབ་ པར་ ཤོག ༨ །སྲིད་ པའི་ སྟོབས་ འབྱོར་ ཉི་ ཚེར་ མི་ ཞེན་ པར། །
ལུགས་བརྒྱའི་རྣམ་དཔྱོད་མཁའ་ལྟར་རབ་ཏུ་ཡངས། ཁྱད་པར་ཐེག་མཆོག་
སྙིང་པོ་བླ་ནས་བླར། །འདེགས་བྱེད་ས་སྐྱོང་ཆོས་སྲིད་འཕེལ་གྱུར་ཅིག ༩ །
མདོ་སྔགས་བསྟན་པའི་པད་ཚལ་འབྱེད་པ་ལ། །འཆད་རྩོད་རྩོམ་པའི་འོད་
བརྒྱ་སྦྱིན་པའི་ཉི། །བསྟན་འཛིན་སྐྱེས་བུ་བསྟན་འགྲོའི་ལྷ་ལམ་ལ། །ཇི་སྲིད་
བསྐལ་བརྒྱར་མི་ནུབ་འཆར་གྱུར་ཅིག ༡༠ །བྲི་བརྐོ་མཐུན་སྦྱོར་ཆོས་འདིར་
འབྲེལ་ཐོབ་དང་། །དཔྱད་པ་གསུམ་གྱིས་ཞུས་དག་བགྱིས་པ་སོགས། །ལམ་
- 296 -



མཁའ་འགྲོ་སྙིང་ཐིག་པར་དུ་སྒྲུབས་ཚུལ་གྱི་དཀར་ཆག་ཉིན་མོའི་སྣང་བ།
བཟང་འདི་འབྲས་ཡིད་སྨོན་མ་ཡིན་པར། །ལག་ཏུ་ཐོབ་པའི་རྩེ་དགས་དུས་
འདས་ཤོག ༡༡ །འཇིག་རྟེན་ཁམས་འདིར་ལྔ་བརྒྱའི་རྒུད་པ་ཞི། །བདེ་སྐྱིད་
རྫོགས་ལྡན་གསར་པའི་ཡ་མཚན་ངོམ། །ཆོས་རྒྱལ་ཡབ་སྲས་ཐུགས་བཞེད་
བསམ་དགུ་འགྲུབ། །བཀྲ་ཤིས་དགེ་མཚན་གཡང་དུ་འབོད་པར་ཤོག ༡༢ །
མདོར་ན་དཀོན་མཆོག་གསུམ་གྱི་བདེན་པ་དང་། །ཆོས་དབྱིངས་རང་བཞིན་
འགྱུར་ མེད་ དོན་ དམ་ པའི། །གནས་ ལུགས་ བསླུ་ བ་ མེད་ དགེས་ སྨོན་ པ་
བཞིན། །རབ་ཏུ་གྲུབ་སྟེ་བསྟན་འགྲོའི་གསོས་སུ་ཤོག ༡༣ །ཅེས་རྫོགས་པ་
ཆེན་པོ་མཁའ་འགྲོ་སྙིང་ཐིག་འདི་ཉིད་ས་ཆེན་ཆོས་བཞིན་སྐྱོང་བའི་མངའ་
བདག་ལྷ་སྲས་རིན་པོ་ཆེ་ནས་ཐུགས་བསྐྱེད་རྒྱ་ཆེས་པར་དུ་བཞེངས་པར་
གནང་བའི་ཚེ། ཞུས་དག་དང་དཀར་ཆག་ཞབས་ཕྱི་སྒྲུབ་དགོས་བཀའ་སྩལ་
གསེར་གྱི་ཅོད་པན་སྤྱི་བོར་ཕེབས་བཞིན་སྔ་འགྱུར་བསྟན་པའི་རྗེས་སུ་ཞུགས་
ལོ་ཙམ་གྱི་གྱི་ན་བ་འཇིགས་མེད་བློ་གསལ་འོད་ཟེར་དུ་བོད་པས་རང་གནས་
ཞེ་ཆེན་བསྟན་གཉིས་དར་རྒྱས་གླིང་གི་ཆོས་སྡེའི་གྲལ་གྱི་གཤག་ཆུང་དུ་སྤེལ་
བ་སརྦ་མངྒ་ལམ།། །།
- 297 -



༄༅། །ཟབ་ཆོས་མཁའ་འགྲོ་ཡང་ཏིག་གི་པུསྟ་ཀ་པར་དུ་
བསྒྲུབས་ཚུལ་དཀར་ཆག་ཉུང་ངུ་ཨུཏྤལའི་
ཕྲེང་བ་ཞེས་བྱ་བ་བཞུགས།
ཨོཾ་སྭ་སྟི་སིདྡྷཾ། བགྲང་ཡས་སྲས་བཅས་རྒྱལ་ཀུན་མཁྱེན་ནུས་བརྩེ། །
གསང་གསུམ་ཡོན་ཏན་ཕུང་པོ་ཅིག་ཅར་དུ། །མཚོ་དབུས་པད་སྦུབས་སྙིང་
པོར་སྨིན་པའི་དཔྱིད། །མཚོ་སྐྱེས་རྡོ་རྗེ་འགྲོ་བའི་བླ་མར་འདུད། །རྒྱལ་སྲས་བྱེ་
བས་བསྡུ་བར་མ་ནུས་པའི། །སངས་རྒྱས་གཉིས་པའི་གསང་ཆེན་བཀའི་བསྡུ་
མཛད། །མཁའ་སྤྱོད་བདེ་ཆེན་ཌཱཀྐི་ཡོངས་ཀྱི་གཙོ། །མ་གཅིག་ཡེ་ཤེས་མཚོ་
རྒྱལ་ དེར་ ཕྱག་ འཚལ། །གཞུང་ལུགས་འབུམ་ཕྲག་ཡངས་པའི་ནམ་མཁའ་
ལ། །ཐོག་མེད་སྤྱོད་པའི་བློ་གྲོས་འོད་སྟོང་ཅན། །སྙིང་ཏིག་བསྟན་པའི་པད་
ཚལ་བཞད་པའི་གཉེན། །ཀུན་མཁྱེན་དྲི་མེད་འོད་ཟེར་བསམ་གྱིན་ གུས། །
གང་གི་མཁྱེན་དཔྱོད་ཡངས་པའི་གྲུ་གཟིངས་ཀྱིས། །རྒྱལ་བའི་ཆོས་ཚུལ་རྒྱ་
མཚོ་བརྒལ་བ་ལས། །ཉེ་བར་ཐོབ་པའི་ཡང་ཏིག་ཡིད་བཞིན་ནོར། ། ཟབ་
ཆོས་རིན་ཆེན་འདི་མཚུངས་གཞན་ཡོད་མིན། །དེ་ཕྱིར་ཆོས་ཀྱི་དེད་དཔོན་ཀློང་
ཆེན་པས། །ལེགས་བཤད་བྱི་དོར་གྱིས་གཙང་པུསྟ་ཀར། །ཆོས་ཚན་བཞུགས་
གྲངས་ དཀར་ ཆག་ ཨུཏྤལ་ཕྲེང་། །དཔྱོད་ལྡན་མགྲིན་ པའི་ རྒྱན་ དུ་ འདི་ ན་
སྤེལ། །ཅེས་མཆོད་པར་བརྗོད་པ་ཅུང་ཟད་ཀྱིས་མདུན་བསུས་ནས། འདིར་
རྒྱལ་བ་གཉིས་པ་ཨོ་རྒྱན་དུས་གསུམ་མཁྱེན་པའི་ཐུགས་བཅུད་ཟབ་ཆོས་
-298-



ཟབ་ཆོས་མཁའ་འགྲོ་ཡང་ཏིག་གི་པུསྟ་ཀ་པར་དུ་བསྒྲུབས་ཚུལ་དཀར་ཆག་ཉུང་ངུ་ཨུཏྤལའི་ཕྲེང་བ།
མཁའ་འགྲོ་སྙིང་ཏིག་ལས་འཇམ་མགོན་ཀློང་ཆེན་པས་ཟབ་མོའི་གནད་རྣམས་
ལེགས་པར་བཀྲལ་བའི་དགོངས་གཏེར་བསྟན་བཅོས་མཁའ་འགྲོ་ཡང་ཏིག་ཏུ་
གྲགས་པའི་ཟབ་ཆོས་ཀྱི་པུསྟཀཿ འདི་ཉིད་པར་དུ་བསྒྲུབས་པའི་ཚུལ་ལས་
བརྩམ་སྟེ་ལོ་རྒྱུས་གླེང་བ་ཅུང་ཟད་གཅིག་བརྗོད་ན། འདི་ལ་གསུམ་ཏེ་གང་
ལས་བྱུང་བའི་ལོ་རྒྱུས། བར་དུ་བསྒྲུབས་པའི་ཚུལ། ཆོས་ཚན་བཞུགས་བྱང་
ཡོངས་བསྔོ་དང་བཅས་པ་ལས། དང་པོ་ནི། རྒྱལ་བ་ཀུན་གྱི་འཕྲིན་ལས་པ་ཨོ་
རྒྱན་དུས་གསུམ་མཁྱེན་པ་དེ་ཉིད་ཀྱིས་འཛམ་བུའི་གླིང་ཀུན་ཏུ་བསྟན་འགྲོའི་
ཕན་བདེ་སྤེལ་བའི་འཕྲིན་ལས་ནི་མཐའ་ཡས་ལ། ཁྱད་པར་དུ་གངས་ཅན་
བོད་ཀྱི་ཡུལ་འདིར་ལྷ་འདྲེ་གདུག་པ་ཅན་ཐམས་ཅད་དམ་ལ་བཏགས་ཤིང་
བསམ་ཡས་ལ་སོགས་པའི་གཙུག་ལག་ཁང་མང་པོར་རབ་ཏུ་གནས་པར་
མཛད་པ་དང་། མདོ་སྔགས་ཀྱི་ཆོས་མང་པོ་བསྒྱུར་ནས་རྒྱལ་བའི་བསྟན་པ་
རིན་པོ་ཆེ་ཉི་མ་ཤར་བ་ལྟར་མཛད་པས། བོད་ཡུལ་འདིར་རྒྱལ་བའི་ཕྲིན་ལས་
འདྲེན་པའི་ཤིང་རྟ་གཅིག་པུ་པ་སྟེ་ལྗོངས་འདིར་ཐུབ་བསྟན་ཐོག་མར་སྣང་བར་
གྱུར་པ་ནི་སློབ་དཔོན་རིན་པོ་ཆེ་འདི་ཁོ་ནའི་བཀའ་དྲིན་ལས་གཞན་དུ་མ་
དམིགས་སོ། །གཞན་ཡང་བོད་ཡུལ་མཐའ་དབུས་མེད་པར་ས་གཞི་རྟ་མིག་
གང་ཡན་ཆད་ཞབས་ཀྱིས་བཅགས་ཤིང་བཀྲ་ཤིས་པར་མཛད། རི་བྲག་མང་
པོ་སྒྲུབ་པའི་གནས་སུ་བྱིན་གྱིས་བརླབས་ནས་ཟབ་མོའི་གཏེར་ཁ་བསམ་གྱིས་
མི་ཁྱབ་པ་སྦ་བར་མཛད་དེ། དེ་ལྟ་བུའི་ཨོ་རྒྱན་དུས་གསུམ་མཁྱེན་པ་དེ་ཉིད་
གཞུ་སྟོད་གཏེར་སྒྲོམ་བྲག་ན་བཞུགས་པའི་དུས་སུ་མཁའ་འགྲོ་སྙིང་ཏིག་གི་
ཆོས་སྐོར་རྣམས་བཀའ་རྒྱ་བཀྲོལ་ནས་ཡེ་ཤེས་མཚོ་རྒྱལ་དང་མཁའ་འགྲོ་མ་
-299-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འབུམ་ཕྲག་གཅིག་ལ་དབང་བསྐུར་ནས་རྒྱ་ཆེན་སྤེལ་བའི་ཚེ། རྒྱལ་པོ་ཁྲི་སྲོང་
ལྡེའུ་བཙན་གྱིས་མཆིམས་ཕུར་སྤྱན་དྲངས་ནས་ཚོགས་འཁོར་བརྒྱ་རྩ་མཛད་
པའི་དུས་སུ་རྒྱལ་པོའི་སྲས་མོ་ལྷ་ལྕམ་པདྨ་གསལ་གྲོང་པས། མོའི་རོ་ལ་སློབ་
དཔོན་གྱིས་རྣམ་ཤེས་བཀུགས་པས་སྨྲ་ཞིང་འགྲོ་ནུས་པར་བྱུང་བའི་ཚེ་དབང་
བསྐུར་ཞིང་གདམས་པའི་བེ་བུམ་སྤྱི་བོར་བཞག་ནས་བཀའ་གཏད་མཛད་ཅིང་
མོ་རང་གི་ཆོས་སྐལ་དུ་དྭགས་པོའི་དང་ལུང་ཁྲ་མོ་བྲག་ལ་གཏེར་དུ་སྦས་
སོ། །དེ་ནས་ལྔ་བཅུ་ཁ་རལ་གྱི་དུས་སུ་སྦ་སྒང་པ་སྤྲུལ་སྐུ་རིན་ཆེན་ཚུལ་
ཁྲིམས་རྡོ་རྗེ་ཞེས་པར་སྐུ་འཁྲུངས་ཤིང་། ཁྲ་མོ་བྲག་ནས་མཁའ་འགྲོ་སྙིང་ཏིག་
གི་ཆོས་ སྐོར་རྣམས་སྤྱན་དྲངས་ཀྱང་། གཏེར་སྟོན་ཉིད་རྟེན་འབྲེལ་གཞན་
དབང་དུ་གྱུར་པས་སྐུ་གཤེགས། སྐུ་འཕོས་མ་ཐག་གི་སྐྱེ་བ་ནི་ཀུན་མཁྱེན་ཆེན་
པོ་འདི་ཡིན་ཏེ། དེ་ཡང་གཡོ་རུ་གྲྭ་ཡི་ཕུར་རྒྱལ་བ་མཆོག་དབྱངས་ཀྱི་གདུང་
རབ་ཉེར་ལྔ་པར་སྐུ་འཁྲུངས། ནམ་གྲུ་རེ་མ་ཏི་ལུས་དང་གྲིབ་མ་བཞིན་དུ་
འགྲོག་ཅིང་བསྲུང་བ་ཀུན་གྱིས་མཐོང་། ལོ་ལྔ་ནས་འབྲི་ཀློག་ པར་མཁྱེན།
བཅུ་གསུམ་པ་ལ་རབ་ཏུ་བྱུང་བའི་མཚན་ཚུལ་ཁྲིམས་བློ་གྲོས་སུ་འབོད། ཤེས་
བྱ་ རིག་ པའི་ གནས་ བཟོ་ གསོ། སྒྲ་ ཚད། སྙན་ ངག །མངོན་བརྗོད། སྡེབས་
སྦྱོར། སྐར་རྩིས་སོགས་མི་མཁྱེན་པ་མེད་ཅིང་། ཁྱད་པར་དུ་དབུ་མ། ཕར་
ཕྱིན། འདུལ་མངོན་ཐམས་ཅད་མཁས་པར་མཁྱེན། གཞན་ཡང་གསང་འདུས།
བདེ་མཆོག །ལམ་འབྲས། སྦྱོར་དྲུག །ཞི་བྱེད་གཅོད་ཡུལ་རྫོགས་ཆེན་སེམས་
ཕྱོགས་སོགས་གསན་ཅིང་། མདོར་ན་མདོ་རྒྱུད་ལུང་རིགས་མན་ངག་རྒྱ་མཚོའི་
ཕ་རོལ་དུ་གཤེགས་པའི་མཁས་པ་ཆེན་པོར་གྱུར། ཁྱད་པར་དུ་བླ་མ་ཀུ་མ་རཱ་
-300-



ཟབ་ཆོས་མཁའ་འགྲོ་ཡང་ཏིག་གི་པུསྟ་ཀ་པར་དུ་བསྒྲུབས་ཚུལ་དཀར་ཆག་ཉུང་ངུ་ཨུཏྤལའི་ཕྲེང་བ།
ཛ་ལ་རྫོགས་པ་ཆེན་པོ་གསང་བ་སྙིང་ཏིག་གི་ཆོས་སྐོར་མ་ལུས་པ་གསན་པས་
བླ་མས་ཀྱང་ཆོས་ཀྱི་བདག་པོར་ལུང་བསྟན་ཅིང་མངའ་གསོལ་ནས་བསྟན་པ་
གཏད། གཞན་ཡང་ཡི་དམ་གྱི་ལྷ་དུ་མའི་ཞལ་གཟིགས་ཤིང་། ཁྱད་པར་དུ་
དབྱངས་ཅན་མས་ཕྱག་མཐིལ་དུ་བཞག་ནས་གླིང་བཞི་རི་རབ་དང་བཅས་
བཞག་བདུན་དུ་གཟིགས། རྗེ་བཙུན་སྒྲོལ་མས་རིན་པོ་ཆེའི་པྲོག་ཞུ་དབུ་ལ་
བཅིངས་ནས་བྱིན་གྱིས་བརླབས་པའི་གནང་བ་བྱིན། མགོན་པོ་བྱམས་པས་སྐྱེ་
བ་གཉིས་ནས་རྒྱལ་བ་རི་རབ་མར་མེའི་རྒྱལ་མཚན་དུ་སངས་རྒྱས་པར་འགྱུར་
བའི་ལུང་བསྟན་གནང་།མཁའ་འགྲོ་མ་རྣམས་དང་ཆོས་ཀྱི་བགྲོ་བ་མི་དང་མི་
ལབ་པ་ལྟར་མཛད་ཅིང་། སྔགས་བདག་གཟའ་དང་དམ་ཅན་རྣམས་མི་དང་མི་
འགྲོགས་ པ་ བཞིན་ དུ་ བྲན་ དང༌ གཡོག་ ཏུ་ འཁོལ་ བ་ སོགས་ མངའ་ ལ།
གཞན་ཡང་མདོ་སྔགས་རིག་ལམ་དང་བཅས་པའི་བསྟན་བཅོས་མང་པོ་དང་།
ཁྱད་པར་དུ་རྫོགས་པ་ཆེན་པོའི་ལམ་སྲོལ་ཇི་ལྟ་བ་བཞིན་སྟོན་པའི་བསྟན་
བཅོས་མང་དུ་མཛད། ས་སྐྱ་པ་བླ་མ་དམ་པ་དང་གསང་ཕུ་བ་གྲགས་བཟང་
སོགས་མཁས་པ་མང་པོས་དངོས་དང་ཕྲེང་ཡིག་གི་ལམ་ནས་རྫོགས་པ་ཆེན་
པོའི་ལྟ་གྲུབ་ལ་དྲི་བ་བྱུང་བ་རྣམས་ལ་ཐེ་ཚོམ་སེལ་བའི་ལན་དགྱེས་པར་ཕུལ།
མཁས་པར་རློམས་པའི་རྒོལ་ངན་གཉིས་འཐུང་གི་ཀླད་པ་ལུང་རིགས་གནམ་
ལྕགས་སྡེར་མོས་འགེམས་པར་མ་བཟོད་ནས་ཀུན་གྱིས་ཞབས་ལ་བཏུད་ཅིང་།
དུས་དེ་ཙ་ན་ལུང་རིགས་སྨྲ་བའི་ཁྱུ་མཆོག་ཏུ་གྱུར་ཏེ་སུས་ཀྱང་འགྲན་དུ་མ་
བཟོད་པས། དོན་དང་མཐུན་པའི་མཚན་ཀུན་མཁྱེན་བསམ་ཡས་པ་ངག་གི་
དབང་པོ་ལུང་མང་པར་གྲགས་སོ། །དེ་ལྟ་བུའི་རྣམ་པར་ཐར་པ་བསམ་བརྗོད་
-301-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཀྱི་ཡུལ་ལས་འདས་པའི་ཀུན་མཁྱེན་ཆེན་པོ་དེ་ཉིད་མཆིམས་ཕུར་གསང་བ་
སྙིང་ཏིག་གི་ཁྲིད་འཆད་པའི་སྐབས་སུ་མཁའ་འགྲོ་མ་རྣམས་དང་བཀའ་སྲུང་
རྣམས་ཀྱིས་ཡང་ཡང་བསྐུལ་བས། མཁའ་འགྲོ་སྙིང་ཏིག་གི་ཆོས་བཀའ་འབྱེད་
པར་མཛད་པས། དེའི་ཚེ་མཁའ་འགྲོའི་འདུ་བ་མང་པོ་དང་། བྱིན་རླབས་ཀྱི་
རང་སྒྲ་དང་། ནམ་མཁའ་འཇས་ཁེངས་པ་དང༌། རྣལ་འབྱོར་པ་ཕོ་མོ་རྣམས་
ལ་བདེ་གསལ་མི་རྟོག་པའི་ཉམས་དང་འོད་གསལ་གྱི་ངང་ལ་ཉིན་མཚན་
འཁོར་ཡུག་ཏུ་འབྱམས་པ་ཟླ་བ་གཅིག་གི་བར་དུ་བྱུང་ཞིང་། ཁྱད་པར་དུ་ཨོ་
རྒྱན་ཆེན་པོའི་ཞལ་ཡང་ཡང་གཟིགས་ཤིང་བྱིན་གྱིས་བརླབས་པ་དང༌། ཡེ་
ཤེས་ཀྱི་མཁའ་འགྲོས་སྙིང་ཏིག་གི་ཟབ་གནད་རྣམས་མངོན་སུམ་དུ་བཀའ་
བཀྲོལ་ ནས་ གནང་ སྟེ། གཅིག་ པུར་ བསྒོམ་ ན་ འོད་ ལུས་ འགྲུབ་ ཀྱང་།
གཞན་ལ་ཕན་ཕྱིར་འགྲོ་དོན་ལ་བརྩོན་དགོས་པར་རྗེས་སུ་བསྐུལ་བའི་ཚུལ་
དང་བཅས་གནང་ཞིང༌། དེ་ནས་གངས་རི་ཐོད་དཀར་དུ་མཁའ་འགྲོ་ཡང་ཏིག་
གི་ཆོས་བཀའ་རྣམས་ཡི་གེ་བཀོད་པའི་དུས་སུའང་བྱིན་རླབས་ཀྱི་མཚན་མ་
རྒྱུན་མི་ཆད་པ་སྔ་མ་ལྟར་བྱུང་ཞིང་། དེ་ལྟ་བུའི་མཁའ་འགྲོ་ཡང་ཏིག་ཡིད་
བཞིན་ནོར་བུའི་ཆོས་སྡེ་འདི་སྙིང་ཏིག་གི་ཟབ་གནད་རྣམས་ཡེ་ཤེས་ཀྱི་མཁའ་
འགྲོའི་མངོན་སུམ་དུ་བཀྲལ་བའི་དགོངས་གཏེར་ཟབ་མོ་གཞན་གྱི་སྤྱོད་ཡུལ་
དུ་མ་གྱུར་པའི་ཟབ་ཁྱད་དུ་མས་ཁྱད་པར་དུ་འཕགས་ཚུལ་གྱི་སྔགས་བརྗོད་རྒྱ་
ཆེར་མཛད་པའི་ཆོས་ཚུལ་འདི་ཉིད་དེང་སོང་གི་བར་དུ་ཉམས་པ་མེད་པར་རྒྱ་
ཆེར་འཕེལ་ཞིང་ཆོས་རྒྱུད་འཛིན་པའང་མང་དུ་བྱོན་པར་སྣང་ཞིང་། ཁྱད་པར་
དུ་ཕྱོགས་འདིར་དར་བའི་བདག་རྐྱེན་གྱི་གྲུབ་པའི་དབང་ཕྱུག་རྫོགས་ཆེན་པ་
-302-



ཟབ་ཆོས་མཁའ་འགྲོ་ཡང་ཏིག་གི་པུསྟ་ཀ་པར་དུ་བསྒྲུབས་ཚུལ་དཀར་ཆག་ཉུང་ངུ་ཨུཏྤལའི་ཕྲེང་བ།
ཆེན་པོའི་བཀའ་དྲིན་ཏེ། གྲུབ་དབང་རིན་པོ་ཆེ་ཉིད་ལ་མཁའ་འགྲོ་སྙིང་ཏིག་
ཡང་ ཡིག་དང་བཅས་པའི་བཀའ་བབས་ཤིང་ཆོས་ཀྱི་བདག་པོར་ གྱུར་ཏེ།།
གྲུབ་དབང་རིན་པོ་ཆེ་ཉིད་ཀྱིས་ཆོས་འདི་ལ་བརྟེན་ནས་འོད་གསལ་སྣང་
བཞིའི་རྟོགས་པ་མཐར་ཕྱིན་ནས་གྲུབ་པའི་ས་ལ་གཤེགས་ཤིང་རྗེས་འཇུག་
སློབ་ཚོགས་རྣམས་ཀྱང་ཆོས་འདིའི་སྒོ་ནས་སྨིན་གྲོལ་ལ་བཀོད་ཅིང་དར་རྒྱས་
སུ་མཛད་པ་ཡིན་ལ། དེ་ནས་གདན་རབ་རིམ་བྱོན་ཞལ་སློབ་ཆོས་རྒྱུད་དང་
བཅས་པ་རྣམས་ཀྱིས་ཀྱང་མཁའ་འགྲོ་སྙིང་ཏིག་གི་ཁྲིད་དང་ཀུན་མཁྱེན་ཆེན་
པོའི་གསུང་རབ་ལ་འཆད་ཉན་རྩལ་དུ་འདོན་ཞིང་ཐོས་བསམ་བསྒོམ་སྒྲུབ་ཀྱི་
སྒོ་ནས་བསྟན་པ་ལ་བྱ་བ་རྒྱ་ཆེར་མཛད་པ་ཤ་སྟག་བྱོན་པ་འདི་ཡིན་ནོ། །
གཉིས་པ་ཇི་ལྟར་པར་དུ་བསྒྲུབ་པའི་ཚུལ་ནི། སྤྱིར་རྒྱལ་བསྟན་རིན་པོ་
ཆེའི་བསྟན་པའི་རྩ་ལག་ནི་ས་ཆེན་ཆོས་བཞིན་དུ་སྐྱོང་བའི་རྒྱལ་པོ་ཆེན་པོ་
རྣམས་ཡིན་ལ། ཁྱད་པར་བོད་ཆེན་པོའི་ལྗོངས་འདིར་ལས་ཤུག་བཙན་པོའི་
སྟོབས་ཀྱི་དཔུང་པས་སའི་དཀྱིལ་འཁོར་མཐའ་དག་རང་གིས་མཛད་ཅིང་།
རིས་སུ་མ་ཆད་པའི་རྒྱལ་བསྟན་རིན་པོ་ཆེ་སྲི་ཞུས་མཆོད་པ་དང༌། ཆོས་དང་
མཐུན་ པའི་མཛད་པས་ཡངས་པའི་མངའ་རིས་ བྱམས་བརྩེས་སྐྱོངས་ཤིང་།
བསྟན་པའི་བཙས་སུ་གཙུག་ལག་ཁང་དུ་མ་དང་རྟེན་གསུམ་སྤྱི་དང་བྱེ་བྲག་
ཆོས་སྦྱིན་པར་གྱི་རྒྱུན་བསམ་གྱིས་མི་ཁྱབ་པ་འཛད་པ་མེད་པར་སྤེལ་བས།
སྔོན་གྱི་ཆོས་རྒྱལ་མེས་དཔོན་རྣམས་ཀྱི་མཛད་པའང་ཕྲ་མོར་བྱེད་པའི་ཆོས་ཀྱི་
རྒྱལ་པོ་རིམ་པར་བྱོན་པའི་རྒྱལ་ཁབ་ཆེན་པོ་འདི་ཉིད་དུ། སྟོབས་ཀྱི་འཁོར་
ལོས་སྒྱུར་བ་མི་དབང་ཡུམ་སྲས་ཀྱིས་སྔོན་གྱི་གདུང་རབས་གོང་མ་རྣམས་ལ་
-303-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ཅོ་འདྲི་བར་ནུས་པའི་ཆོས་སྦྱིན་རྒྱ་ཆེར་སྤེལ་ཞིང་། ཁྱད་པར་དུ་ས་སྐྱོང་མ་ཡུམ་
ཆེན་མོ་ཚེ་དབང་ལྷ་མོ་ཉིད་ཀྱིས་ཐུགས་ཀྱི་ལྷག་བསམ་སྟོན་ཟླ་ལྟར་དཀར་
བས་བསྟན་འགྲོའི་ཕན་བདེ་སྤེལ་བ་དང༌། ཆབ་སྲིད་མངའ་ཐང་རྒྱས་ཤིང་།
སྐུ་ཚེ་གདུང་བརྒྱུད་བཅས་གོང་འཕེལ་འབྱུང་བའི་ཆེད་དང་། ཁྱད་པར་དུ་ཆོས་
ཚུལ་འདི་ཉིད་མི་ནུབ་ཅིང་གསང་ཆེན་སྙིང་པོའི་བསྟན་པའི་བཙས་སུ་དགོངས་
ནས་པར་དུ་བཀོད་པར་གནང་སྟེ། དེ་ཡང་འཆད་ཉན་སྒོམ་གསུམ་གང་ལའང་
ཡི་གེ་ལ་མི་བརྟེན་པའི་ཐབས་མེད་ཅིང་། དེ་ཉིད་ཀྱང་དག་མ་དག་ལ་ཤིན་ཏུ་
ལྟོས་དགོས་པར་མཁྱེན་དཔྱོད་རྣམ་པར་ཡངས་པས་ལེགས་པར་གཟིགས་ནས་
ཆོས་སྦྱིན་རླབས་པོ་ཆེའི་རྒྱུན་སྤེལ་བའི་ཚེ་ཁོ་བོ་ལ་ཞུས་དག་བྱེད་དགོས་ཚུལ་
གྱི་བཀའ་སྩལ་གཙུག་གི་ཅོད་པན་དུ་གུས་པས་མཆོད་ནས་ཡི་གེ་ཕྱི་མོ་དག་པ་
འགའ་ ཞིག་ སྒོ་བསྟུན་ནས་ དག་ པར་ བྱས་པ་ལས། སླར་ ཡང་ སྡེབས་ནོར་
བཅོས་བསླད་ལྟ་བུའི་རིགས་རྣམས་རང་བློས་གང་དཔོག་དཔྱད་པས་དག་པར་
བགྱིས་ཤིང་། བརྡ་རྙིང་རེ་ཟུང་སྣང་བ་དང་སྔགས་རྣམས་ལེགས་སྦྱར་ཁོ་ནར་
མ་ངེས་པས་འགའ་ཞིག་བརྡ་སྤྲོད་པའི་ལུགས་དང་བསྟུན་པར་དཀའ་བར་སྣང་
ཡང་ལེགས་སྦྱར་དང་མཐུན་པ་རྣམས་ལེགས་སྦྱར་དང་བསྟུན་ཞིང་མི་མཐུན་པ་
རྣམས་ཡིག་རྙིང་སོར་བཞག་ལས་འོལ་ཚོད་མ་སྤོབས་པས་དཔྱད་འོས་མ་
མཆིས་ཤིང་། གཞན་བབ་བཅོལ་མེད་པར་དཔྱད་གཞིར་འོས་པ་རྣམས་བཏང་
སྙོམས་སུ་མ་སོང་བར་ཡང་ཡང་ཞུས་དག་གྲུབ་པ་ཡིན་ལ། དེའི་ཚེ་སྔོན་གྱི་
ཆོས་རྒྱལ་ཆེན་པོའི་ཆོས་སྦྱིན་གྱི་ལུགས་སྲོལ་ཉམས་པ་མེད་པའི་རྒྱུན་བཞིན་
གྱི་བྲིས་བརྐོས་སོ་སོའི་ཡོན་སྦྱོར་ཕུན་སུམ་ཚོགས་པ་དང་བཅས། རབ་བྱུང་
-304-



ཟབ་ཆོས་མཁའ་འགྲོ་ཡང་ཏིག་གི་པུསྟ་ཀ་པར་དུ་བསྒྲུབས་ཚུལ་དཀར་ཆག་ཉུང་ངུ་ཨུཏྤལའི་ཕྲེང་བ། །
བཅུ་བཞི་པའི་ཐོག་མར་སླེབ་པའི་མེ་མོ་ཡོས་ཀྱི་ལོ་མཛེས་སྡུག་དབྱར་གྱི་
དཔལ་མོས་རྣམ་བཀྲ་མེ་ཏོག་སྣ་ཚོགས་ཀྱིས་རྒྱན་ཕྲེང་དང་ལོ་འདབ་སར་པའི་
གོས་བཟང་གིས་ཀླུབས་པའི་ཕུན་ཚོགས་ལང་ཚོའི་མཛེས་པ་ངོམ་པའི་དུས་
ཚེས་དགེ་བ་ནས་དབུ་བརྩམས་ཏེ། རྣམ་བྱུང་ཞེས་པ་ས་ཕོ་འབྲུག་གི་ལོའི་སྟོན་
གསུམ་དུས་ཀྱི་རྒྱལ་མོས་འབྲས་བུ་དང་ལོ་ཏོག་དུ་མ་བཅུད་དུ་སྨིན་པའི་ཁུར་
གྱིས་ལྕེ་བའི་འདོད་དགུའི་འབྱོར་བ་ངོམ་པའི་དུས་བཟང་པོར་ལེགས་པར་
གྲུབ་པ་ཡིན་ནོ། །
གསུམ་པ་ཆོས་ཚན་བཞུགས་གྲངས་སྨོས་ཤིང་དགེ་བ་བྱང་ཆུབ་ཏུ་བསྔོ་
བ་ལ། ཀ་པ་ལ་ཐེམ་བྱང་རིན་ཆེན་ལྗོན་ཤིང་། ཁ་པ་ལ་གཏེར་འབྱུང་རིན་པོ་
ཆེའི་ལོ་རྒྱུས། ག་པ་ལ་རིན་པོ་ཆེ་དབང་གི་ཕྲེང་བ། ང་པ་ལ་བདག་འཇུག་པདྨ་
ཀློང་ཡངས། ཅ་པ་ལ་ཚོགས་མཆོད་རྒྱ་མཚོའི་སྤྲིན། ཆ་པ་ལ་ཕྱག་འཚལ་དྲི་
མེད་ཟླ་རྒྱས། ཇ་པ་ལ་གསོལ་འདེབས་བདུད་རྩིའི་ཆུ་རྒྱུན། ཉ་པ་ལ་ཁྲིད་ཡིག་
ནོར་བུ་ལུགས། ཏ་པ་ལ་ཁྲིད་ཡིག་ཉི་ཟླ་གཟའ་སྐར། ཐ་པ་ལ་ཟབ་མོ་རབ་
འབྱེད། ད་པ་ལ་ཁྲིད་ཡིག་རིན་པོ་ཆེ་གསེར་གྱི་ཕྲེང་བ། ན་པ་ལ་ནམ་མཁའ་
རབ་འབྱམས། པ་པ་ལ་ནམ་མཁའ་ཀློང་ཡངས། ཕ་པ་ལ་ནམ་མཁའ་དྲི་མེད།
བ་པ་ལ་མན་ངག་རིན་པོ་ཆེ་གསེར་གྱི་སྒྲོམ་བུ། །མ་པ་ལ་ཚིག་དོན་རིན་པོ་
ཆེའི་བང་མཛོད། །ཙ་པ་ལ་ཟབ་དོན་རྒྱ་མཚོའི་སྤྲིན་དང་དེའི་ས་བཅད་བསྡུས་
དོན། ཚ་པ་ལ་གསང་སྤྱོད་རྡོ་རྗེའི་ལམ་བསྟན། ཛ་པ་ལ་ངེས་དོན་སྙིང་པོ། ཝ་
པ་ལ་ བྱིན་རླབས་ཐུགས་སྒྲུབ། ཞ་པ་ལ་རིག་འཛིན་མཆོག་སྒྲུབ། ཟ་པ་ལ་
མཁའ་འགྲོ་བདེ་ཆེན་རྒྱ་མཚོ། །འ་པ་ལ་རླུང་སྦྱོར་ཡེ་ཤེས་དྲ་བ། ཡ་པ་ལ་ཟབ་
-305-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལམ་བདེ་ཆེན་རྒྱ་མཚོ། །ར་པ་ལ་འོད་གསལ་འཁོར་ལོ། །ལ་པ་ལ་གཞི་སྣང་
ངོ་སྤྲོད། །ཤ་པ་ལ་འོད་གསལ་སྦུབ་འཇུག །ས་པ་ལ་སྒྲོལ་མ་བཞི་སྐོར། །ཧ་
པ་ལ་འཁྲུལ་སྣང་གཞི་གྲོལ། །ཨ་པ་ལ་རྨི་ལམ་སྦུབ་འཇུག །ཀི་པ་ལ་དབྱིངས་
སྣང་ངོ་སྤྲོད། ཁི་པ་ལ་ཟབ་དོན་གནད་ཀྱི་ལྡེ་མིག །གི་པ་ལ་འོད་གསལ་པྲ་
ཁྲིད། ང་པ་ལ་གསང་ལམ་རིན་པོ་ཆེའི་ངོ་སྤྲོད། ཅི་པ་ལ་ཟབ་དོན་སྙིང་པོ། །ཆི་
པ་ལ་ཀུན་འདུས་རིན་པོ་ཆེའི་ངོ་སྤྲོད། ཇི་པ་ལ་བར་དོ་སྦུབས་འཇུག །ཉི་པ་
ལ་བར་དོ་གནད་ཀྱི་སྒྲོན་མེ། །ཏི་པ་ལ་གནད་གསུམ་སྒྲོན་མེ། །ཐི་པ་ལ་མཐོང་
སྣང་རིན་པོ་ཆེ་འོད་ཀྱི་དྲ་བ། །དི་པ་ལ་ཞལ་ཆེམ་དྲི་མ་མེད་པའི་འོད། །ནི་པ་
ལ་ཞལ་ཆེམ་མཐར་ཐུག་གཅིག་མ་དང་གནད་ཀྱི་མེ་ལོང་། །བི་པ་ལ་བདེ་
གཤེགས་རིགས་ལྔའི་སྒྲུབ་ཐབས་པདྨ་སྟོང་ལྡན། །ཕི་པ་ལ་རིགས་ལྔའི་བཅུད་
ལེན་བདུད་རྩི་ཐིགས་པ། བི་པ་ལ་བདུད་རྩི་སྤྲིན་ཕུང་། མི་པ་ལ་འཆི་བ་བརྟག་
བསླུའི་མན་ངག་ཉི་ཟླ་གཟའ་བྲལ། ཙི་པ་ལ་བཏགས་གྲོལ་བརྒྱུད་ཀྱི་མན་ངག་
རིན་ཆེན་སྙིང་པོ། ཚོ་པ་ལ་སྲེག་སྦྱོར་འོད་ཀྱི་སྙེ་མ། ཛི་པ་ལ་གཞན་ཕན་འོད་
ཀྱི་འཁོར་ལོ། ཝི་པ་ལ་ཕྱག་རྒྱ་བཞི་མཆོད་འོད་ཀྱི་འཁོར་ལོའི་གནད་ཡིག །
ཞི་པ་ལ་མཆོད་རྟེན་རབ་གནས་རིན་ཆེན་དྲ་བ། ཟི་པ་ལ་རབ་ཏུ་གནས་པའི་ཆོ་
ག་ཡེ་ཤེས་དྲི་མེད། འི་པ་ལ་མཐོང་སྣང་རིན་ཆེན་གསེར་གྱི་དྲ་བ། ཡི་པ་ལ་རྡོ་
རྗེ་གཡུ་སྒྲོན་མའི་སྒྲུབ་ཐབས་ཟླ་བ་འདོད་འཇོ། རི་པ་ལ་གཟའ་བདུད་གསང་
སྒྲུབ། ལི་པ་ལ་གནོད་སྦྱིན་དམར་ནག་གི་སྒྲུབ་པ་མེ་རླུང་འཁྱིལ་བ། ཤི་པ་ལ་
ཤན་པ་སྲོག་སྒྲུབ་ནག་མོའི་གསང་སྒྲུབ། སི་པ་ལ་ཐེམ་བྱང་དཔག་བསམ་ལྗོན་
ཤིང་སྟེ། དེ་ལྟར་གཞུང་གི་ཁ་བྱང་ལ་ཇི་ལྟར་བཞུགས་པའི་ཆོས་ཚན་མ་ཚང་བ་
-306-



ཟབ་ཆོས་མཁའ་འགྲོ་ཡང་ཏིག་གི་པུསྟ་ཀ་པར་དུ་བསྒྲུབས་ཚུལ་དཀར་ཆག་ཉུང་ངུ་ཨུཏྤལའི་ཕྲེང་བ།
མེད་པ་པར་དུ་བཞུགས་པ་ཡིན་ལ། དགེ་བ་རྫོགས་བྱང་དུ་བསྔོ་བ་ཡང་། །དེ་
ལྟའི་ལེགས་བྱས་རླབས་ཆེན་སྤྱོད་པའི་དགེ །རྨོངས་དང་ཐ་བའི་སེམས་ཀྱིས་
མ་བཀག་པར། །རྒྱལ་སྲས་ཐུ་བོ་ཀུན་ཏུ་བཟང་པོ་ཡི། །ཡོངས་བསྔོ་ཇི་བཞིན་
བྱང་ཆེན་མཆོག་རྒྱུར་བསྔོ། །ཞེས་སོ། །སླར་ ཡང་སྨྲས་པ། མགོན་ཁྱོད་རང་
སྣང་ལོངས་སྐུའི་ཞིང་ཉུལ་ ཡང་། །ཐ་མལ་སྣང་ངོར་མཐའ་ཡས་ཆོས་ཀུན་
གྱི། །ཤེས་བྱ་ཀུན་གཟིགས་འཇམ་དབྱངས་པཎྜི་ཏ། །ཀུན་མཁྱེན་ཆེ་དེ་སླར་
ཡང་ སྙིང་ནས་དྲན། །གང་བློ་རྣམ་དཔྱོད་ཡངས་པའི་ གྲྭ་གཅིག་ན། །མཐའ་
ཡས་ཤེས་བྱའི་གཞུང་ལུགས་སྲིད་དོ་འཚལ། །དོག་པ་མེད་པར་ཆུད་པའི་
མཁྱེན་རབ་མཐའ། །ཀུན་གསལ་ཡངས་པའི་ཕ་མཐས་ག་ལ་འཆིང་། །ལོངས་
སྤྱོད་འཁོར་ལོའི་ཆུ་སྐྱེས་འདབ་སྟོང་ལ། །དགའ་བས་རྗེས་ཆགས་ཚངས་པའི་
བུ་མོ་དེ། །རྣམ་པར་རྩེན་པས་མཐའ་ཡས་ཆོས་སོ་ཅོག།ལེགས་བཤད་གླུ་རུ་
ལེན་ལ་རིངས་པ་བཞིན། །དེ་ཕྱིར་མོས་པའི་ཡོལ་གོ་དང་འཚམས་པའི། །ཆོས་
ཚུལ་ཅི་འདོད་འཇོ་ལས་སྐལ་བཟང་འགྲོའི། །ལེགས་སྤྱད་རིན་ཆེན་གྱིས་ཐོར་
རྙེད་དཀའི་ནོར། །ལག་རྩེར་སོན་འདིའང་མགོན་ཁྱོད་ཁོ་ནའི་དྲིན། །དེ་ལྟའི་
ཆོས་ཚུལ་འཆི་མེད་རྟག་པའི་དབྱངས། །སྲིད་མཐའི་བར་དུ་ནུབ་མེད་གླུར་འཇོ་
ཕྱིར། །ཡི་གེའི་སྒྱུ་འཕྲུལ་འགོག་མེད་ཟླ་གཟུགས་སྟོང་། །ཅིག་ཆར་འཆར་བའི་
ཆོས་སྦྱིན་པར་གྱི་རྫིང་། །ཚུལ་འདི་བོད་ཆེན་ནོར་འཛིན་མཛེས་པའི་རྒྱན། །
བྱམས་ལྡན་ལྷ་སྲས་ལྕམ་དྲལ་ རྒྱལ་ཡུམ་བཅས། །འགྲོ་འདིའི་ལེགས་བྱས་
དཔུང་པས་ཚོགས་གཉིས་མཚོ། །བསྲུབས་ལས་བསོད་ནམས་མགྲོན་དུ་སྐྱེས་
པ་བཞིན། ཁྱད་པར་དད་པའི་ལང་ཚོ་གཏོང་ཕོད་ཀྱི། །རྒྱན་ཕྲེང་གིས་མཛེས་
-307-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ས་སྐྱོང་ཆེན་མོ་ཡིས། །སྙིང་པོའི་བསྟན་ལ་རི་མོར་བགྱི་བའི་སླད། །ཆོས་སྦྱིན་
སྐལ་ལྡན་ཤིང་རྟའི་མཆེད་པོར་བསྐྲུན། །གངྒཱའི་བྱེ་སྙེད་གསེར་གྱིས་ཡོངས་
བསྐངས་ནས། །སྦྱིན་པ་བས་ཀྱང་ཚིག་བཅད་གཅིག་བརྗོད་པའི། །ཕན་འདོག་
ལྷག་ ཅེས་ གསུངས་ ན་ འཛད་མེད་ཀྱི། །ཆོས་སྦྱིན་ འདི་ ལྟའི་བསོད་ནམས་
གཞལ་དུ་ཅི། །འདིས་མཚོན་བསྐལ་མང་ལེགས་སྤྱོད་འཛམ་བུའི་འབྲས། །
དམིགས་པའི་དུག་བྲལ་བྱང་ཆེན་ཆུ་གཏེར་དུ། །ལྷུང་བྱས་སྐུ་གསུམ་གྲུབ་པའི་
ཀཱཉྩ་ནའི། །དོན་གཉིས་ཕུན་ཚོགས་འབྱོར་པས་ཕྱུག་པར་ཤོག །སྙིགས་མའི་
བརླང་སྤྱོད་རྩུབ་མོས་བོས་པའི་མགྲོན། །དུས་མིན་འཚོ་བྲལ་སྐལ་ངན་འཐིབ་
བུའི་སྨག །དཀོན་མཆོག་ཐུགས་རྗེའི་ཉི་གཞོན་གྱིས་གཞིལ་ནས། །ཕན་བདེའི་
ལེགས་ལམ་སྣང་བས་རྟག་བསྲུང་ཤོག །ལྷ་མིའི་དབང་ཕྱུག་ཡུམ་སྲས་སྐུའི་
འཚོ་གཞེས། །གཞོམ་གཞིག་དང་བྲལ་མངའ་ཐང་གདུང་རྒྱུད་འཕེལ། །ཆབ་
འབང་བྱམས་པའི་སྤྱན་རས་ཀྱིས་འཚོ་ཞིང་། །ལུས་ཅན་བདེ་སྐྱིད་དཔལ་གྱིས་
འབྱོར་པར་ཤོག །རྒྱལ་བསྟན་དྲི་མེད་འོད་དཀར་སྲིད་པའི་བླར། །ནུབ་མེད་
འཆར་བའི་དགེ་ལེགས་ཟིལ་མངར་གྱིས། །འཁོར་བའི་ཉེས་སྤྱོད་ཚ་གདུང་
ཡོངས་ བཅིལ་ ཞིང་། །དེ་ འཛིན་ ཚོགས་ ཀྱང་ བསྐལ་ བརྒྱར་ འཚོ་ གཞེས་
ཤོག །མདོར་ན་གནས་སྐབས་མཐར་ཐུག་བཞེད་དགུ་ཀུན། །བསམ་བཞིན་
འགྲུབ་པ་བསླུ་མེད་མཆོག་གསུམ་གྱིས། །བྱིན་རླབས་བདུད་རྩིའི་ཆབ་ཀྱི་བྲན་
པ་ཡིས། །འདོད་དོན་འདབ་བརྒྱ་བཞད་པའི་བཀྲ་ཤིས་སྩོལ། །ཅེས་ དཀར་
ཆག་ཉུང་ངུ་འདི་ནི་མིའི་དབང་པོ་ཡུམ་སྲས་ཀྱིས་ཆོས་ཚུལ་འདི་ཉིད་པར་དུ་
བཞེངས་པའི་ཚེ་ས་སྐྱོང་མ་ཡུམ་ཆེན་མོ་ཉིད་ཀྱི་བཀས་བསྐུལ་བ་གུས་པའི་
-308-



ཟབ་ཆོས་མཁའ་འགྲོ་ཡང་ཏིག་གི་པུསྟ་ཀ་པར་དུ་བསྒྲུབས་ཚུལ་དཀར་ཆག་ཉུང་ངུ་ཨུཏྤལའི་ཕྲེང་བ།
གཙུག་ཏུ་མཆོད་ནས་གུས་ཞབས་རྨོངས་རྟུལ་དཱ་རི་ཏྲ་པ་ངག་དབང་བློ་གྲོས་
ཀྱིས་ལྷུན་གྲུབ་སྟེང་གི་རྒྱལ་ཁབ་ཆེན་པོ་ནས་སྤེལ་བ་བི་ཛ་ཡནྟུ།། །།
-309-



༄༅། །ཐེམ་བྱང་རིན་ཆེན་ལྗོན་ཤིང་བཞུགས་སོ། །
མཁའ་འགྲོ་ཡང་ཏིག་གི་ཁ་བྱང་རིན་ཆེན་ལྗོན་ཤིང་ཞེས་བྱ་བ་དཔལ་
དོན་ཡོད་གྲུབ་པ་ལ་ཕྱག་འཚལ་ལོ། །ཟབ་ཅིང་རྒྱ་ཆེའི་མཁྱེན་རབ་དཔག་
བསམ་ཤིང་། །ཕན་བདེའི་རང་བཞིན་མེ་ཏོག་འབྲས་མང་ལྡན། །ཐུགས་རྗེའི་
གྲིབ་བསིལ་ ཤིན་ཏུ་རྒྱ་ཆེ་བས། །འགྲོ་བློའི་ གདུང་ སྐྱོབས་མཛད་ལ་ཕྱག་
འཚལ་ལོ། །དག་པའི་མཁའ་ལ་བདུད་རྩིའི་སྤྲིན་འཁྲིགས་པས། །བྱམས་པའི་
འབྲུག་སྒྲ་ སྙིང་ རྗེའི་གློག་ཕྲེང་ཅན། །ཞི་བདེའི་ཆོས་ཆར་ཤིན་ཏུ་རྨད་བྱུང་
བས། །དགེ་ལེགས་བསམ་འཕེལ་མཛད་ལ་ཕྱག་འཚལ་ལོ། །དཔག་མེད་དུས་
ནས་སྲིད་པའི་སེམས་ཅན་ལ། །ཞི་བའི་དོན་སྟོན་ཐར་པ་འདྲེན་པའི་ལྷ། །བདེ་
གཤེགས་རིག་འཛིན་པདྨ་ཐོད་ཕྲེང་རྩལ། །ཡེ་ཤེས་མཚོ་རྒྱལ་ཞབས་ལ་གུས་
ཕྱག་འཚལ། །བདག་བློའི་པད་མཚོ་ཤིན་ཏུ་རྒྱ་ཆེ་བར། །མཁའ་འགྲོ་སྙིང་ཐིག་
འོད་སྟོང་ཤར་བའི་མཐུས། །སྔོན་མེད་ཆོས་ཚུལ་བདུད་རྩིས་རབ་གང་སྟེ། །
སྙིང་པོའི་འདབ་སྟོང་ཕྱོགས་བཅུར་རབ་ཏུ་རྒྱས། །དཔལ་ལྡན་གངས་རིའི་ཚལ་
ན་དགའ་བའི་བློ། །ཤིན་ཏུ་རྨད་བྱུང་གཙུག་གི་ནོར་བུའི་གདུགས། །སྲིད་ལས་
རྣམ་གྲོལ་ལྷ་ཡི་དཔག་བསམ་ཤིང་། །ཡིད་མཁའི་ཚལ་དུ་ལེགས་འོངས་བཟང་
དགུས་བརྒྱན། །འདིར་ནི་སྐལ་ལྡན་སྲིད་མཚོ་བརྒལ་འདོད་རྣམས། །ངེས་དོན་
སྙིང་པོའི་ཆོས་ཚུལ་རིན་ཆེན་གྲུ། །ཚེ་གཅིག་ཐར་གླིང་བསྒྲོད་འདིར་བརྟེན་
མཛོད་ལ། །ཇི་སྐད་གསུངས་བཞིན་བརྩོན་པས་གནས་པར་རིགས། །གང་གི་
-310-



ཐེམ་བྱང་རིན་ཆེན་ལྗོན་ཤིང་།
བྱིན་རླབས་རི་བོང་འཛིན་གཟུགས་ཅན། །ཚིག་དོན་རྣམ་བཀྲའི་རྒྱུ་སྐར་ཕྲེང་བ་
འདི། །བདག་བློའི་ཡིད་མཁར་དེང་སང་ཤར་བའི་ཚེ། །སྲིད་པའི་མཚན་མོའི་
མ་རིག་མུན་བསལ་ནས། །ཡེ་ཤེས་སྣང་བས་བདེ་ཆེན་ཐོབ་བྱའི་ཕྱིར། །ཟབ་
མོའི་གནད་བསྡུས་སྙིང་པོའི་བཅུད་ཕྱུང་ནས། །སྐལ་བཟང་བློ་ཡི་ཀུན་རྒྱས་
བྱའི་ཕྱིར། །མཁའ་འགྲོ་སྙིང་ཏིག་གསལ་བར་རབ་ཕྱེ་ནས། །དུམ་དང་མ་བུས་
དཀར་ཆག་ཆིག་དྲིལ་ཏེ། །ལུས་སུ་གྲུབ་པའི་རང་བཞིན་བརྩམས་པ་ནི། །
དབང་གི་སྡོང་པོ་ཁྲིད་ ཀྱིས་ཡལ་གས་བརྗིད། །རྒྱབ་ཆོས་འདབ་མ་མེ་ཏོག་
འབྲས་མང་ལྡན། །རིན་ཆེན་ལྗོན་ཤིང་བཟང་པོར་གྲུབ་པ་འདི། །སྐལ་ལྡན་སྐྱེ་
བོའི་བྱ་ཚོགས་ དགའ་བར་མཛོད། །གསང་སྔགས་དབང་གི་ཆུ་བོ་རྒྱ་མཚོ་
ཡིས། །རང་གཞན་རྒྱུད་རྣམས་ལེགས་པར་སྦྱངས་པ་འདི། །ཐ་བ་སྲ་བ་རླན་
གྱིས་དངས་པ་བཞིན། །དབང་གིས་སྦྱང་ཕྱིར་མ་བུའི་གྲངས་བསྟན་པ། །དབང་
གི་སྔོན་འགྲོ་གཏེར་འབྱུང་ལོ་རྒྱུས་དང་། །དམ་ཚིག་སྐོང་དང་མཁའ་འགྲོའི་
བརྡ་ དབང་ དང་། །དབང་བཞིའི་ རིམ་པ་བྱིན་རླབས་བླ་མའི་དབང་། །རིག་
པའི་ རྩལ་ དབང་ མཁའ་འགྲོའི་ དོན་ དབང་དང་། །གཞན་བཀའ་ གཏད་རྒྱ་
བཀའ་བསྲུང་བཀར་བསྒོ་སྟེ། །མ་དགུ་བུ་བཞིས་རིན་ཆེན་དབང་ཕྲེང་འགྲུབ།།
དེ་དག་རྣམས་ནི་ཟབ་ཅིང་རྒྱ་ཆེ་བས། །རིན་ཆེན་དཀར་ཤོག་ངོས་ལ་ལེགས་
པར་མནན། །སྨིན་ཅིང་གྲོལ་བར་བྱེད་པའི་གདམས་པ་སྟེ། །དེ་ཡི་ལག་ལེན་
མ་བུའི་ གྲངས་བསྟན་པ། །བླ་མའི་གསོལ་འདེབས་དྲི་མེད་ཟླ་རྒྱས་དང་། །
བདུད་རྩིའི་ཆུ་རྒྱུན་ཁྲིད་ཡིག་ནོར་བུ་ལུགས། །ཉི་ཟླ་གཟའ་སྐར་ཟབ་མོ་རབ་
འབྱེད་དང་། །རིན་ཆེན་གསེར་ཕྲེང་མ་བུ་རྣམ་པ་དྲུག །ཡང་ཟབ་གནད་དེ་
-31-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རབ་ཏུ་དཀོན་པས་ན། །རིན་ཆེན་ཤོག་འདྲའི་ངོས་ལ་ལེགས་པར་བཀོད། །དེ་
དག་རྣམས་ ཀྱི་རྒྱབ་ཆོས་བསྟན་པ་ནི། ཁྲེགས་ཆོད་ཐོད་རྒལ་ཟབ་དོན་སྣ་
ཚོགས་ གསུམ། །སོ་ སོ་ ཕྱེ་ནས་གོ་རིམ་ངེས་ པའི་ དོན། །དུམ་དང་ མ་བུའི་
གྲངས་ནི་འདི་དག་གོ ཁྲེགས་ཆོད་རྒྱབ་ཡིག་ནམ་མཁའ་སྐོར་གསུམ་ལ། །
ནམ་མཁའ་རབ་འབྱམས་ལྟ་བ་བྱ་རྩོལ་མེད། །ནམ་མཁའ་ཀློང་ཡངས་སྒོམ་པ་
བློ་ལས་འདས། །ནམ་མཁའ་དྲི་མེད་སྤྱོད་པ་བླང་དོར་མེད། །གདོད་མའི་ངང་
དུ་གཉིས་མེད་ལ་ཟླ་འོ། །ཐོད་རྒལ་རྒྱབ་ཡིག་འོད་གསལ་སྐོར་གསུམ་ལ།
མན་ངག་རིན་ཆེན་གསེར་གྱི་སྒྲོམ་བུ་ཡིས། །ཟབ་མོའི་གནད་རྣམས་མདོར་
བསྡུས་གཅིག་ཏུ་དྲིལ། །ཚིག་དོན་རིན་ཆེན་བང་མཛོད་བཟང་པོ་ཡིས། །དེ་
དག་དོན་རྣམས་སོ་སོར་ཕྱེ་སྟེ་བཤད། །ཟབ་དོན་རྒྱ་མཚོའི་སྤྲིན་གྱི་སྙིང་པོ་
ཡིས། །ཤིན་ཏུ་རྒྱ་ཆེའི་རྣམ་གྲངས་དཔག་མེད་བཀོད། །གཉིས་ཀའི་དོན་བསྡུ་
བོགས་ འབྱིན་ ཆིག་ དྲིལ་ བ། །གསང་ སྤྱོད་ རྡོ་ རྗེ་ ལམ་ བསྟན་ སྙིང་ པོར་
བསྟན། །དེ་དག་རྣམས་ནི་རིན་ཆེན་ཤོག་སྐྱར་བཀོད། །ཟབ་དོན་སྣ་ཚོགས་
གབ་པའི་བཅུད་ཕྱུང་བ། །བདུད་རྩིའི་ཐིགས་པ་སྙིང་གི་སྙིང་པོ་ནི། །གང་དང་
མི་འདྲ་བསྟན་པར་ཕངས་ན་ཡང་། །ཕྱི་རབས་ སྐལ་ ལྡན་བརྩེ་བའི་སེམས་
བཟུང་སྟེ། །སྙིང་ཕྱུག་ལག་མཐིལ་དག་ཏུ་བཀོད་པ་འདི། །ཤིན་ཏུ་ཟབ་པའི་
ཡང་ཟབ་ཤོག་སེར་ཅན། །སྙིང་དང་འདྲ་བས་མ་སྤེལ་སེམས་ལ་སྤོས། །དེ་ཡི་
དུམ་དང་མ་བུས་གྲངས་བསྟན་པ། །རིག་འཛིན་མཆོག་སྒྲུབ་ཚེ་གཅིག་རིག་
འཛིན་ འགྲུབ། །ཡང་གསང་ མཁའ་འགྲོ་བདེ་ཆེན་རྒྱ་མཚོ་ལ། །བསྐྱེད་པའི་
རིམ་པ་ཡིད་བཞིན་ནོར་བུ་དང་། །རྫོགས་པའི་ རིམ་པ་ཡེ་ཤེས་འཁོར་ལོ་
-312-



ཐེམ་བྱང་རིན་ཆེན་ལྗོན་ཤིང་།
དང༌། །རླུང་དྲུག་རྡོ་རྗེའི་ཆིངས་ཏེ་གསུམ་གྱིས་ཚད། །དེ་ཡིས་དངོས་གྲུབ་གང་
འདོད་ལྷུན་གྱིས་གྲུབ། །རླུང་སྦྱོར་ཡེ་ཤེས་དྲ་བས་དེ་ཉིད་མཐོང་། །ཟབ་ལམ་
བདེ་ཆེན་རྒྱ་མཚོས་ཏིང་འཛིན་འགྲུབ། །འོད་གསལ་འཁོར་ལོས་ཚེ་འདིར་འོད་
ལུས་ འགྲུབ། །གཞི་ སྣང་ ངོ༌ སྤྱོད་ གྲོལ་ བཞིའི་ སྣང་ བ་ཤེས། །འོད་ གསལ་
སྦུབས་འཇུག་མཚན་མོའི་འོད་གསལ་འགྲུབ། །སྒྲོན་མ་བཞི་སྐོར་ཡེ་ཤེས་རང་
གནས་ཤེས། །དེ་ལྟར་མ་བུ་རྣམ་གྲངས་རྣམ་དགུ་ཡང་། །ཆོས་སྡེའི་རང་བཞིན་
རྣམ་བདུན་དག་ཏུ་བསྡུས། །དེ་དག་རྣམས་ནི་ཡང་ཟབ་བླ་ན་མེད། །མཁའ་
འགྲོའི་ཞལ་གདམས་ཤོག་སེར་ངོས་ལ་བཀོད། །རིགས་ལྔའི་གསང་སྒྲུབ་པདྨ་
སྟོང་ལྡན་ལ། །ཕྱི་ནང་གསང་བ་ཡང་གསང་རྣམ་བཞིས་ཚང་། །དེ་ཡིས་གཙོ་
བོར་རང་བཞིན་སྤྲུལ་སྐུ་ཐོབ། །རིགས་ལྔའི་བཅུད་ལེན་བདུད་རྩི་ཐིགས་པ་
ལ། །ས་ཡི་བཅུད་ལེན་བདུད་རྩི་ཡང་ཞུན་དང་། །ཆུ་ཡི་བཅུད་ལེན་བདེ་ཆེན་
རྒྱ་མཚོ་དང་། །མེ་ཡི་བཅུད་ལེན་བདེ་དྲོད་རང་འབར་དང་། །རླུང་གི་བཅུད་
ལེན་དཔག་བསམ་ལྗོན་ཤིང་དང་། །ནམ་མཁའི་བཅུད་ལེན་ཡེ་ཤེས་གསང་
སྐོར་ཏེ། །མཆོག་དང་ཐུན་མོང་དངོས་གྲུབ་མྱུར་དུ་འགྲུབ། །གེགས་སེལ་ནད་
འདོན་བདུད་རྩི་སྤྲིན་ཕུང་ལ། །འཁོར་ལོ་ལྔ་སྟེ་ཕྱི་ནང་བར་ཆད་སེལ། །འཆི་
བ་བརྟག་བསླུ་ཉི་ཟླ་གཟའ་བྲལ་ལ། །དུམ་བུ་གཉིས་ཏེ་རྣལ་འབྱོར་དོན་ཆེན་
འགྲུབ། །བཏགས་གྲོལ་མན་ངག་རིན་ཆེན་སྙིང་པོ་ཡིས། །དེ་ཉིད་དོན་ཤེས་
རང་གཞན་ཕན་པ་འགྲུབ། །འདི་དག་རིན་ཆེན་ཤོག་འདྲའི་ངོས་ལ་བཀོད། །
སྲེག་སྦྱོང་ཆོ་ ག་ འོད་ ཀྱི་སྙེ་མ་ཡིས། །ཚེ་འདས་ སྐུ་ གདུང་ ཇི་ ལྟར་ བཞུ་བ་
བསྟན། །གཞན་ ཕན་འོད་ཀྱི་འཁོར་ལོ་བཟང་པོ་ཡིས། །བར་དོའི་འགྲོ་བ་
-313-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྣམས་ ལ་ ཕན་བཏགས་ བཤད། །མཆོད་རྟེན་ རབ་ གནས་ རིན་ཆེན་དྲུ་ བ་
ཡིས། །ཚྭ་ཚའི་སྒོ་ནས་ཚོགས་བསགས་སྒྲིབ་སྦྱོང་བསྟན། །རབ་གནས་ཆོ་ག་
ཡེ་ཤེས་དྲི་མེད་ཀྱིས། །སྐུ་གསུང་ཐུགས་རྟེན་རབ་ཏུ་གནས་པར་བཤད། །
མཐོང་སྣང་རིན་ཆེན་གསེར་གྱི་དྲྭ་བ་ཡིས། །ཉམས་སུ་བླངས་པའི་རྟགས་ཚད་
འབྲས་ བུ་ བསྟན། །འདི་ དག་ རྣམས་ ཀྱང་ ཟབ་ཅིང་རྒྱ་ཆེ་བས། །རིན་ཆེན་
དཀར་ཤོག་བཟང་པོའི་ངོས་ལ་མནན། །དེ་ལྟར་ཟབ་ཆོས་བསྟན་པ་བསྲུང་
བའི་ཕྱིར། །བཀའ་སྲུང་སྒྲུབ་སྡེ་རྒྱ་མཚོའི་སྙིང་པོ་ལས། །ཤིན་ཏུ་ཡང་ཟབ་རིན་
ཆེན་རྣམ་གསུམ་ལས། །གཡུ་སྒྲོན་སྒྲུབ་ཐབས་ ཟླ་བ་འདོད་འཇོ་ཡིས། །ཅི་
བསམ་འགྲུབ་ཅིང་རྐྱེན་ངན་བར་ཆད་སེལ། །ཡིད་བཞིན་ནོར་བུ་དབང་གི་
རྒྱལ་པོ་འདྲ། །གཟའ་བདུད་གསང་སྒྲུབ་དུག་གི་སྤུ་གྲི་ཡིས། །གནོད་བྱེད་སྲོག་
རྩ་སྐད་ཅིག་གཅོད་པས་ན། །འཇིགས་པའི་གནམ་ལྕགས་འཁོར་ལོ་བསྐོར་བ་
འདྲ། །སྲོག་སྒྲུབ་གསང་སྒྲུབ་དུག་མདའ་ནག་པོ་ཡིས། །དགྲ་བགེགས་ཐལ་
བའི་རྡུལ་དུ་རློག་པས་ན། །འཇིགས་པའི་སེར་སྤྲིན་མེ་ལྟར་འབར་བ་འདྲ། །
འདི་དག་མཁའ་འགྲོ་སྙིང་ཏིག་རྣལ་འབྱོར་པའི། །ཉམས་ལེན་གསར་བའི་
རྒྱབ་བརྟེན་ཡང་གསང་དུ། །ཇི་ལྟར་གསུངས་བཞིན་བདག་གིས་ཤོག་འདྲར་
བཀོད། །ཟབ་མོའི་གནད་བསྡུས་བདག་གིས་ཚད་ཕབ་པས། །ཤིན་ཏུ་གསང་
སྟེ་ སྙིང་གི་ཚུལ་དུ་བཅངས། །ཕྱི་རབས་དད་བརྩོན་སྙིང་གི་བུ་གཅིག་ལ། །
ལྷག་ཆད་མེད་པར་བྱིན་ནས་བཀའ་རྒྱས་ཐོབ། །དེས་ཀྱང་བསྟན་པའི་བཙས་
སུ་བྱེད་པར་ཤོག །དེ་ ལྟར་ གསང་ བའི་ མན་ ངག་ སྙིང་ པོའི་ གྲངས། །དོན་
རྣམས་ བསྡུས་ཏེ་གཅིག་ཏུ་དྲིལ་བ་ནི། །དབང་གི་མ་བུའི་སྐོར་ལ་མ་བཅུ་
-314-



ཐེམ་བྱང་རིན་ཆེན་ལྗོན་ཤིང༌།
གསུམ། །ཁྲིད་ཀྱི་སྐོར་ལ་མ་བུ་རྣམ་པ་དྲུགསིདྷི །རྒྱབ་ཆོས་སྐོར་ལ་མ་བུ་ལྔ་
བཅུ་གཅིག །དེ་ལྟར་དྲིལ་བས་བདུན་ཅུ་ཐམ་པ་ནི།(<ཨ>རྒྱབ་ཆོས་སྐོར་ལ་
མ་བུ་སུམ་ཅུ་བརྒྱད། །དེ་ལྟར་དྲིལ་བས་ལྔ་བཅུ་རྩ་བདུན་ནི།) ཆ་ཤས་དབྱེ་
བས་རྒྱ་ཆེར་བཀོད་པ་ཡིན། །སྡེ་ཚན་དབྱེ་བས་གྲངས་སུ་མདོར་བསྡུ་ན། །རིན་
ཆེན་ཤོག་སྐྱ་ཤོག་སེར་ཤོག་འདྲ་གསུམ། །ཤོག་སྐྱའི་སྡེ་ཚན་ལ་ནི་བཅུ་བཞི་
དང༌། །ཤོག་སེར་བཅོ་ལྔ་རིན་ཆེན་ཤོག་འདྲ་ལ། །སྡེ་ཚན་བཅུ་བཞིས་ལེགས་
པར་གཏན་ལ་ཕབ། །སྡེ་ཚན་དབྱེ་ན་བཞི་བཅུ་རྩ་གསུམ་གྱིས། །མཁའ་འགྲོ་
སྙིང་ཏིག་གསང་བའི་སྙིང་པོ་ཚང་། །དེ་ལས་མང་ཉུང་བྱུང་ན་གདམས་པ་
འཆལ། །དེ་ཡི་ཕྱིར་ན་གསང་བའི་ཁ་བྱང་གཅེས། །ཨེ་མ་ཧོ། གངས་རིའི་ཁྲོད་
འདིར་རྒྱལ་སྲས་པདྨ་ཡིས། །ཕྱོགས་བཞིར་ཟབ་གཏེར་སྦས་པའི་རིམ་པ་ལ། །
ལྷོ་རུ་བསྐྱེད་རྫོགས་དྲིལ་བ་སྡོང་པོའི་སྐོར། །ནུབ་ཏུ་གསལ་བ་མེ་ཏོག་ཁ་བྱེ་
འདྲ། །བྱང་དུ་རྒྱས་པ་ཡལ་འདབ་ཆེན་པོ་ལ། །ཤར་དུ་ལེགས་སྨིན་འབྲས་བུ་
བཅུད་དུ་འདྲིལ། །དེ་ཡི་ནང་ནས་ཡང་ཟབ་འབྲས་བུའི་སྐོར། །རྡོ་རྗེ་སྙིང་པོའི་
ཐེག་པ་མཐར་ཐུག་འདི། །ཀུན་གྱི་ཡང་རྩེ་ཡང་རབ་འགའ་ཡི་ཕུལ། །མཁའ་
འགྲོ་སྙིང་ཏིག་གསང་བའི་མཛོད་དུ་སྦས། །དེང་སང་ཚེ་ལོ་ལྔ་བཅུ་ཁ་རལ་
ལ། །ཟབ་མོའི་དགོངས་གཏེར་མི་ཡུལ་སྣང་བ་ནི། །ཆུ་མོ་གླང་ལ་ཤོག་སེར་སྒོ་
ཕྱེ་ནས། །རྗོད་བྱེད་ཚིག་ལ་དབང་བའི་ཆ་ཙམ་ལས། །ཟབ་མོའི་དེ་ཉིད་རྟོགས་
པའི་ མཐུ་མེད་དོ། །དེང་ སང་ ཤིང་ ཡོས་ དཔྱིད་ཟླ་གསུམ་དག་ལ། །བླ་མ་
མཁའ་འགྲོའི་བྱིན་རླབས་ལུང་བསྟན་ལས། །བརྗོད་བྱའི་དོན་རྣམས་བདག་གི་
སྙིང་ལ་བབས། །མངོན་སུམ་ཉིད་དུ་མཁའ་འགྲོས་གནད་བསྟན་ནས། །ཚིག་
-315-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དོན་མ་ལུས་རྟོགས་པའི་ཉི་ཤར་བས། །བདག་བློའི་པད་ཁ་རབ་ཏུ་རྒྱས་པར་
བྱས། །དེ་ དོན་ མན་ ངག་ ཡང་ ཟབ་ སྙིང་ པོའི་དོན། །ཇི་ ལྟར་རྟོགས་བཞིན་
འཁྲུལ་པ་མེད་པའི་བློས། །གབ་ཅིང་གཅུས་ཏེ་སྦས་པའི་གནད་རྣམས་ཀུན། །
ཕྱི་རབས་དོན་དུ་མ་སྦས་གསལ་བར་བཀོད། །དོན་འདིར་བདག་བློ་འཁྲུལ་པ་
མེད་པས་ན། །རིག་འཛིན་གོང་མའི་མན་ངག་རྣམས་དང་འདྲ། །ཐེ་ཚོམ་མི་
དགོས་ནོར་བའི་དྲི་མ་མེད། །ཕྱི་རབས་སྐལ་ལྡན་རབ་ཏུ་དགའ་བར་མཛོད། །
ཟབ་མོའི་གནད་རྣམས་འདིར་བཀོད་དགེ་བ་དེས། །འགྲོ་ཀུན་ཐེག་མཆོག་རིན་
ཆེན་འདིར་ཞུགས་ཏེ། །ཚེ་གཅིག་སངས་རྒྱས་འོད་ལུས་འདིར་འགྲུབ་ནས། །
སྲིད་པའི་ཞིང་འདིར་འགྲོ་བའི་དོན་བྱེད་ཤོག །མ་ལུས་བདེ་གཤེགས་སྙིང་པོ་
འགྲོ་བ་ཀུན། །མེད་སྣང་འཁྲུལ་པའི་འཁོར་བ་ལས་བརྒལ་ཏེ། །ཐམས་ཅད་
ཕྱམ་གཅིག་གདོད་མའི་སར་ཕྱིན་ནས། །སྐུ་ལྔ་ཡེ་ཤེས་འདུ་འབྲལ་མེད་པར་
ཤོག །མཁའ་འགྲོ་སྙིང་ཏིག་ལྷ་ཡི་དཔག་བསམ་ཤིང་། །བདག་བློའི་སྐྱེད་ཚལ་
རྭ་བར་ལེགས་འཁྲུངས་པས། །དེ་དོན་མན་ངག་མེ་ཏོག་འབྲས་མང་དེས། །
འགྲོ་ཀུན་བྱ་ཚོགས་རབ་ཏུ་དགའ་བར་ཤོག །ཆོས་ཚུལ་འདི་ནི་དྲི་མེད་འོད་
ཟེར་གྱིས། །སྟོན་གསུམ་མེ་ཏོག་འབྲས་བུ་སྨིན་པའི་ཚེ། །གངས་རི་ཐོད་དཀར་
རིན་ཆེན་སྙིང་པོའི་མགུལ། །ཨོ་རྒྱན་རྫོང་ཞེས་བྱ་བའི་གནས་སུ་བཀོད། །སྙིང་
ཏིག་རྒྱུད་དོན་མན་ངག་རྒྱ་མཚོ་ལས། །ཟབ་དོན་རིན་ཆེན་སྙིང་པོ་འདི་བླངས་
ཏེ། །ཚིག་དོན་སྣ་ཚོགས་འདོད་དགུའི་ཆར་ཕབ་པས། །འགྲོ་བའི་དོན་གཉིས་
ལྷུན་གྱིས་འགྲུབ་པར་ཤོག །མཁའ་འགྲོ་སྙིང་ཏིག་གི་ཐེམ་བྱང་རིན་ཆེན་ལྗོན་
ཤིང་ཞེས་བྱ་བ། དཔལ་ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་གནས་ཀྱི་
-316-



ཐེམ་བྱང་རིན་ཆེན་ལྗོན་ཤིང་།
ཐུགས་ཀྱི་འོད་ཟེར་གྱིས་བློའི་པདྨོ་རབ་ཏུ་རྒྱས་པའི་རྣལ་འབྱོར་པ་དྲི་མེད་འོད་
ཟེར་གྱིས། །རང་གི་རྟོགས་པའི་དོན་ཇི་ལྟ་བ་བཞིན་ཕྱི་རབས་ཀྱི་སྐྱེ་བོ་དཔག་
ཏུ་མེད་པས་རྟོགས་པར་བྱ་བའི་ཕྱིར་སྐལ་བཟང་གི་སློབ་མ་འོད་ཟེར་གོ་ཆས་
གསོལ་བ་བཏབ་པའི་ངོར། སྟོན་གསུམ་མེ་ཏོག་དང་འབྲས་བུ་སྨིན་པའི་ཚེ།
གངས་རི་ཐོད་དཀར་གྱི་མགུལ་དུ་མཛད་པ་རྫོགས་སོ། །དགེ་ལེགས་སུ་གྱུར་
ཅིག །འདི་ཉིད་ ཕྱི་རབས་ཀྱི་ཚེ་སྐལ་བཟང་གི་རྣལ་འབྱོར་པ་རྣམས་ཀྱིས་
དབང་ཁྲིད་གདམས་པ་དང་བཅས་པ་རིམ་པས་བཏབ་ནས། སྣོད་ལེགས་པར་
བརྟགས་ཏེ་རང་གཞན་གྱི་དོན་གྲུབ་ངོ་ཤེས་པའི་སློབ་མ་གཅིག་ལ་ཐེམ་བྱང་
གཏད་པས་འགྲོ་དོན་འགྲུབ་ཅིང་ཕན་ཐོགས་པས་དེ་ལྟར་བྱའོ། །གཞན་དག་
ལ་ཐེམ་བྱང་རབ་ཏུ་སྦ་ཞིང་གསང་བར་བྱའོ། །གཟའ་བདུད་ཆེན་པོ་རཱ་ཧུ་ལ་
དང༌། བཤན་པ་སྲོག་སྒྲུབ་ནག་མོ་དང་། རྡོ་རྗེ་གཡུ་སྒྲོན་མ་གསུམ་ལ་བཀའ་
འདི་གཏད་པ་ཡིན་པས་ཐུབ་པར་སྲུངས་ཤིག །ལས་མེད་ཀྱི་ལག་ཏུ་འགྲིམ་དུ་
མ་འཇུག་ཅིག །ལས་ཅན་གྱི་ལག་ཏུ་སྤྱོད་ཅིག །འདྲ་མིན་དང་བཅོས་བསླད་
བྱེད་པ་བྱུང་ན་སྙིང་ཁྲག་གཏིང་ནས་དྲོངས་ཤིག །ས་མ་ཡ། ས་མ་ཡ། ས་མ་ཡ།
ཁ་ཐཾ དགེའོ།། །།
-317-



༄༅། །གཏེར་འབྱུང་རིན་པོ་ཆེའི་ལོ་རྒྱུས་ཞེས་བྱ་བ་བཞུགས་སོ། །
རིན་ཆེན་ཤོག་སྐྱའི་སྐོར་ལས་ལོ་རྒྱུས་བཞུགས།
རྒྱ་གར་སྐད་དུ། རཏྟཱ་མ་དྷུ་ར་བྷ་ས་ལི་ནཱ་མ། བོད་སྐད་དུ། གཏེར་འབྱུང་
རིན་པོ་ཆེའི་ལོ་རྒྱུས་ཞེས་བྱ་བ། ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང་
གནས་ལ་ཕྱག་འཚལ་ལོ། །དཔལ་ལྡན་ཚོགས་གཉིས་སྣ་ཚོགས་ཁམས་ཅན་
ཡེ་ཤེས་དུ་མའི་གང་ཆེན་མཚོ། །མཁྱེན་བརྩེའི་རང་བཞིན་གཏིང་མཐའ་དཔག་
ཡས་རྣམ་གྲོལ་ཡིད་བཞིན་མཆོག་གི་གཏེར། །ཐུགས་རྗེའི་དུས་རླབས་རྒྱ་ཆེ་
དང་ལྡན་སྔོན་མེད་ཆུ་སྲིན་འཛིན་ཁྲིའི་གནས། །སྐུ་གསུམ་འཕྲིན་ལས་ལྷུན་
གྱིས་གྲུབ་དེ་ཀུན་ནས་དགའ་བའི་གཙུག་གིས་མཆོད། །རང་བཞིན་སྔོན་ནས་
གོམས་པའི་ཐུགས་རྗེ་དང་། །སྣ་ཚོགས་ཐབས་ཚུལ་དཔག་མེད་སྟོབས་མངའ་
བས། །ནམ་མཁའི་མཐའ་ཀླས་གྱུར་པའི་སེམས་ཅན་ལ། །མཐའ་ཡས་ཕན་པ་
མཛད་དེ་ཀུན་ཏུ་རྒྱལ། །གང་ཞིག་ཐོས་ནས་དད་པའི་སྟོབས་གཡོ་བས། །ལས་
དང་ཉོན་མོངས་འཁོར་བ་ཕྱིར་བསྙིལ་ཞིང་། །མྱ་ངན་འདས་པ་མཆོག་ཏུ་ཞིར་
འགྲོ་བའི། །རིན་ཆེན་ལོ་རྒྱུས་རྣ་བའི་བདུད་རྩི་ཉོན། །དེ་ལ་གདོད་མའི་གཞི་
འཁོར་བ་དང་མྱ་ངན་ལས་འདས་པ་གང་དུའང་རྒྱ་ཆད་ཕྱོགས་ལྷུང་མེད་པའི་
སྔོན་རོལ་ན། ཡུལ་ཆོས་ཀྱི་དབྱིངས་རང་བཞིན་གྱིས་རྣམ་པར་དག་པ་སྟོང་ལ་
གོ་འབྱེད་པ། ནམ་མཁའ་ཡངས་པའི་དཀྱིལ་ལྟ་བུ། དྭངས་ལ་མི་གཡོ་བ་རྒྱ་
མཚོ་དྭངས་པའི་གཏིང་ལྟ་བུ། གསལ་ལ་སྒྲིབ་པ་མེད་པ་མེ་ལོང་གཡའ་དག་
པའི་ ངོས་ ལྟ་ བུ། ངོ༌ བོ་ སྟོང་། རང་ བཞིན་ གསལ། ཐུགས་ རྗེའི་ གདངས་
-318-



གཏེར་འབྱུང་རིན་པོ་ཆེའི་ལོ་རྒྱུས།
འགགས་པ་མེད་པར་བཞུགས་པ་ནི་གདོད་མའི་གནས་ལུགས་སོ། །དེའི་ངང་
ལ་ཤེས་རབ་སྲོག་ཏུ་གྱུར་པའི་རླུང་ཡན་ལག་བཞིས་རྟ་བྱས་ཏེ། ཐུགས་རྗེ་རིག་
པའི་སྙིང་པོ་ཕྱིར་གསལ་དུ་གཡོས་པ་ལས་ངོ་བོའི་ཆ་ལས་གོ་འབྱེད་པའི་ཡུལ་
ལ། རང་བཞིན་གྱི་ཆས་ལྷུན་གྲུབ་ཡེ་ཤེས་ཀྱི་སྣང་བ་ཤར་དུས། ཐུགས་རྗེའི་
ཆས་ཡུལ་འབྱེད་པའི་ཤེས་རབ་དཔྱོད་བྱེད་དུ་སྐྱེས་པའི་སྐད་ཅིག་ལ་རང་ཤར་
དུ་ཤེས་པས་རང་ངོ་ཤེས་ཏེ་གདོད་མའི་གཞི་ཐོག་དེ་ཉིད་དུ་རང་གྲོལ་དུ་གྲོལ་
བ་ནི་ཀུན་ཏུ་བཟང་པོ་གཞི་ཐོག་ནས་མངོན་པར་བྱང་ཆུབ་པའོ། །འདིའི་དུས་
ན་ནང་གསལ་ཐམས་ཅད་མཁྱེན་པའི་ཡེ་ཤེས་སྤྲོས་པའི་མཐའ་ཐམས་ཅད་
དང་བྲལ་བ་ཆོས་ཀྱི་སྐུའི་ཞིང་ཁམས་ལྷུན་གྲུབ་རིན་པོ་ཆེའི་སྦུབས་ན་རང་རིག་
པའི་ཡེ་ཤེས་ཤིན་ཏུ་ཕྲ་བའི་བདག་ཉིད་དུ་བཞུགས་པས་མཚན་མ་རིས་ཅན་གྱི་
རྣམ་པའི་ཞལ་ཕྱག་གྲུབ་པ་ནི་མེད་དེ་འཆར་བའི་གཞིའི་གདངས་མ་འགགས་
པ་ལས་རང་བཞིན་དང་ཐུགས་རྗེའི་སྣང་བ་འདུ་འབྲལ་མེད་པ་ཙམ་དུ་གནས་
སོ། །དེའི་ཚེ་སྟོན་པ་ཕུན་སུམ་ཚོགས་པ་རང་ཤེས་རིག་པའི་རྒྱལ་པོ་ཀུན་ཏུ་
བཟང་པོ་དང་། ཆོས་ཉིད་མཉམ་པ་ཉིད་ཀྱི་ཡེ་ཤེས་དུས་བཞིའི་འཕོ་འགྱུར་
མེད་པའི་རང་བཞིན་ཀུན་ཏུ་བཟང་མོའི་བདག་ཉིད་གཉིས་སུ་མེད་པ་ཉིད་
གཞོན་ནུ་བུམ་པ་སྐུའི་ཞིང་ཁམས་ཆོས་ཀྱི་དབྱིངས་ཀྱི་ཕོ་བྲང་ཆེན་པོ་ན་འཁོར་
ཡེ་ཤེས་རྒྱ་མཚོའི་ཚོགས་ལ་སྐུ་གསུང་ཐུགས་བྱས་པ་མེད་པའི་བསྟན་པ་རིན་
པོ་ཆེ་འཕོ་འགྱུར་མེད་པའི་ངང་ལས་མི་གཡོ། མི་འབྱུང་། མི་གནས། མི་ལེན།
མི་འདོར། མི་བསྐྱོད་པ་ཉིད་དུ་བཞུགས་སོ། །འདིའི་དུས་ན་སྐུ་ཕྱིའི་མཛད་པ་
བཞི་ནི། མི་འགྱུར་བ་དང༌། མི་འོངས་པ་དང་། མི་འགྲོ་བ་དང་། །མི་གནས་པ་
-319-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཉིད་དོ། །ནང་གི་བཞི་ནི། མི་སྣང་བ་དང༌། མི་མཛད་པ་དང་། མི་འཕྲོ་བ་དང༌།
མི་འདུ་བའོ། །གསང་བའི་བཞི་ནི། མ་བྱས་པ་དང་། མི་བྱེད་པ་དང་། ནམ་
མཁའ་ལྟ་བུ་དང་། མཉམ་རྫོགས་ཆེན་པོའོ། །
གསུང་གི་ཕྱིའི་མཛད་པ་བཞི་ནི། བརྗོད་དུ་མེད་པ་དང་། བསྟན་དུ་མེད་
པ་ དང༌། བལྟར་ མེད་ པ་ དང༌། ཅུང་ ཟད་ མེད་ པའོ། །ནང་ གི་ བཞི་ ནི། རང་
བཞིན་དང་། གྱིན་ འདའ་ དང༌། ཡུལ་ ཅན་ མ་ ཡིན་ པ་ དང༌། དུ་ མ་ མེད་
པའོ། །གསང་ བའི་ བཞི་ནི། སོ་ མ་དང༌། གཉུག་མ་ དང་། རྣལ་མ་དང་། མ་
བཅོས་པའོ། །ཐུགས་ཀྱི་ཕྱིའི་མཛད་པ་བཞི་ནི། དྲི་མ་མེད་པ་དང་། སེངྒེ་རྣམ་
པར་བསྒྱིངས་པ་དང་། དཔའ་བར་འགྲོ་བ་དང་། ཡིད་བཞིན་གྱི་ནོར་བུའི་ཏོག་
གི་ཏིང་ངེ་འཛིན་ནོ། །ནང་གི་བཞི་ནི། རྒྱལ་མཚན་གྱི་རྩེ་མོ་རྣམ་པར་རོལ་པ་
དང༌། གློག་གི་ཕྲེང་བ་དང་། འཁོར་ལོ་ཆེན་པོ་དང་། །འོད་འབར་བའི་ཏིང་ངེ་
འཛིན་ནོ། །གསང་བ་བཞི་ནི། ཕྱག་རྒྱ་ཟིལ་གྱིས་གནོན་པ་དང༌། འབར་ཆེན་
མཉམ་པ་དང་། ཆོས་ཉིད་སྣ་ཚོགས་པ་དང་། རྣམ་པར་བཀོད་པ་རང་སྣང་རོལ་
པ་ཞེས་བྱ་བའི་ཏིང་ངེ་འཛིན་ཏེ། དེ་དག་ཀྱང་སེམས་དང་ཡིད་དང་རྣམ་པར་
ཤེས་པ་དང་ཡང་བྲལ་ལ། ཏིང་ངེ་འཛིན་གྱི་གནས་ཀྱང་མི་འདོར་བ་སྟེ་དེ་
བཞིན་གཤེགས་པའི་ཐུགས་ཀྱི་གསང་བ་བསམ་གྱིས་མི་ཁྱབ་པའོ། །དེ་དག་
ཀྱང་ངོ་བོའི་གནས་པ་ཙམ་ལས་སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོ་
འཆར་གཞི་མེ་ལོང་ལྟ་བུའི་དབྱིངས་སུ་གནས་པས་མཛད་པ་ཞེས་བརྗོད་དོ། །
དེ་ནས་བསྐལ་པ་ཆེན་པོ་གཅིག་ན་ཡང་སྔ་མ་ལྟ་བུའི་གཞི་ལས་ལྷུན་གྲུབ་ཡུལ་
ཤར་བ་རང་ངོ་མ་ཤེས་པས། དཔྱོད་བྱེད་ཡུལ་ལ་ཤར་བའི་ཤེས་པ་འཕྲོ་མཐུད་
-320-



གཏེར་འབྱུང་རིན་པོ་ཆེའི་ལོ་རྒྱུས།
དེ་གཟུང་འཛིན་གྱི་རྟོག་པར་འཁྲུལ་པས་ཐོག་མར་སྲིད་པའི་རྩེ་མོ་ནས་བཟུང་
སྟེ་གཟུགས་མེད་ནས་ཤེས་པ་རགས་སུ་སོང་བས་གཟུགས་དང་། འདོད་པའི་
བར་དུ་འཁྲུལ་བའི་སེམས་ཅན་རྣམས་བྱུང་ངོ༌། །དེ་ནས་ལྷུན་གྲུབ་ཀྱི་ངང་ཆོས་
ཀྱི་སྤྲོས་གཞི་མཐའ་གང་དུའང་མ་ལྷུང་བ་ལས། ཐུགས་རང་བྱུང་གི་ཡེ་ཤེས་
ཆེན་པོ་ཉིད་རྣམ་པར་གཡོས་ཏེ། ཕྱིར་གསལ་དུ་བཞེངས་པ་ཉིད་ཆོས་བྱ་བ་མོ་
ཀུན་ཏུ་བཟང་མོ་དང་། ཡིད་བྱེད་པ་པོ་ཀུན་ཏུ་བཟང་པོ་ཞེས་བྱ་སྟེ་གདུལ་བྱའི་
ཡུལ་དུ་འདུལ་བྱེད་ཀྱི་ཐུགས་གཡོས་པའོ། །དེའི་ཚེ་སྟོན་པ་ཀུན་ཏུ་བཟང་པོ་
ཡབ་ཡུམ་ཆོས་སྐུ་སྤྲོས་པ་དང་བྲལ་བའི་ངང་ནས་ཞལ་ཕྱག་གི་རྣམ་པར་
བཞེངས་ཏེ། རྣམ་དག་སྟུག་པོ་བཀོད་པ་བདེ་བའི་ཞིང་འོད་ཁྱིམ་རྣམ་པར་དག་
པ་ཤིན་ཏུ་བཀོད་ལེགས་པའི་ཁང་བུ་བརྩེགས་པར་གདུལ་བྱ་མ་ཡིན་འདུལ་
བྱེད་རིན་པོ་ཆེ་མཛེས་པའི་འཁོར་ལོ་དཔལ་རྡོ་རྗེ་སེམས་དཔའ་ལ་སོགས་པ་
ཞི་ བ་དང་། ཁྲོ་བོའི་དཀྱིལ་འཁོར་ཚོམ་བུ་འབུམ་ ཕྲག་ གྲངས་མེད་པ་ལ།
བསྟན་པ་ཕུན་སུམ་ཚོགས་པ་རང་བཞིན་རྫོགས་པ་ཆེན་པོ་སུས་ཀྱང་བྱས་པ་
མེད་པའི་རང་བཞིན་མངོན་པར་འདུ་མི་བྱེད་པའི་དགོངས་པ་ལ། མི་གཡོ་མི་
ལེན་མི་འདོར་བའི་ཚུལ་གྱིས་བྱིན་གྱིས་བརླབས་ཀྱིས་རང་བཤད་དོ། །འདིའི་
དུས་ན་ཐུགས་རང་བྱུང་གི་ཡེ་ཤེས་སུ་རང་བྱུང་བས་འོད་ཟེར་གྱི་འཕྲོ་འདུ་ལས་
མཛད་པ་སུམ་ཅུ་རྩ་དྲུག་གི་རྒྱུད་རང་བྱུང་། གནས་པ་འོད་ཀྱི་ཐིག་ལེ་ལས་
གནས་ཕུན་སུམ་ཚོགས་པ་དྲུག་ཅུ་ཐམ་པར་རང་གནས། དེ་ཉིད་ཀྱིས་བྱིན་
གྱིས་བརླབས་དང་སྣང་ཆ་ལས་སངས་རྒྱས་ཀྱི་སྐུ་འབུམ་ཕྲག་ཁྲག་ཁྲིག་དཔག་
ཏུ་མེད་ཅིང་བརྗོད་ཀྱིས་མི་ལང་བ་རྣམས་མཐོང་བ་རྣམ་པར་དག་པའི་སྤྱན་
-321-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གྱིས་དཀྱིལ་འཁོར་ལ་རང་སྣང་། དེའི་ཚེ་ལོངས་སྤྱོད་རྫོགས་པའི་སྐུ་རྣམས་ཀྱི་
ལྗགས་ཀྱི་དབང་པོ་ལས་འོད་ཟེར་དཔག་ཏུ་མེད་པ་འཕྲོས་པའི་རྩེ་མོ་ལས་ཡི་
གེ་དྲུག་གི་སྒྲ་རང་བྱུང་སྟེ་འཇིག་རྟེན་དྲུག་གི་ཕྱོགས་བཅུ་མ་ལུས་པར་ཁྱབ་པར་
བྱས་ཏེ་སེམས་ཅན་ཐམས་ཅད་བླ་ན་མེད་པའི་བྱང་ཆུབ་ལ་འགོད་པར་བྱའོ་
ཞེས་ལན་གསུམ་དུ་བྱུང་བ་ཉིད་ཀྱིས་རང་བྱུང་གི་ཡེ་ཤེས་ཀུན་ཏུ་བཟང་པོའི་
རང་བཞིན་འཛད་པ་མེད་པའི་ཐུགས་རྗེ་ཆེན་པོ་ཕྱོགས་བཅུར་འཕྲོས་སོ། །འདི་
དག་བསོད་ནམས་རྣམ་པར་དག་པས་སྐུ་སྣང་ལ་རང་བཞིན་མེད་པ། ཞལ་
ཕྱོགས་ཀུན་ཏུ་ཐལ་ལེ་བ། འོད་ཟེར་མཐའ་ཡས་པས་ནམ་མཁའི་ཁམས་ཀུན་
ཏུ་ཁྱབ་པར་སྣང་ཞིང་། ལས་ཀྱི་བསགས་པ་རྣམ་པར་དག་པས་ཐུགས་ཀྱི་ཤེས་
རབ་ཆེན་པོ་ཀློང་རྡོལ་ནས་རྣམ་པ་ཐམས་ཅད་མཁྱེན་པའི་ཡེ་ཤེས་ལ་ལོངས་
སྤྱོད་པའོ། །འདིའི་དུས་ན་སྐུ་ཕྱི་མཛད་པ་བཞི་ནི། སྐུ་སྣང་ལ་རང་བཞིན་མེད་
པ་དང་། འོད་ཀྱི་ཞལ་ཕྱག་རྫོགས་པ་དང་། མཚན་མའི་དངོས་པོ་ལས་འདས་
པ་དང༌། ཡེ་ཤེས་ཀྱི་རྣམ་པར་སྣང་བའོ། །ནང་གི་བཞི་ནི། མཚན་སུམ་ཅུ་རྩ་
གཉིས་དང་། དཔེ་བྱད་བཟང་པོ་བརྒྱད་ཅུ་དང་། འོད་ཟེར་མཐའ་ཡས་པ་དང་།
ཞལ་ཕྱོགས་ཀུན་ཏུ་ཐལ་ལེ་བའོ། གསང་བའི་བཞི་ནི། སྐུ་མདུན་དང་རྒྱབ་
མེད་པ་དང་། ཕྱི་ནང་ཀུན་ཏུ་ཟང་ཐལ་བ་དང་། རྩེ་མོ་ཕྱོགས་ཀུན་ཏུ་འཁྱིལ་བ་
དང་། གསལ་ལ་མ་འདྲེས་པ་སྣང་བའོ། །གསུང་གི་ཕྱིའི་མཛད་པ་བཞི་ནི། །
ཡི་གེ་དྲུག་གི་འཁོར་ལོ་འཕྲོ་བ་དང་། དེ་ཉིད་ཡབ་ཀྱི་ཞལ་དུ་ཞུགས་པ་དང་།
ཡུམ་གྱི་མཁའ་ལས་ཐོན་པ་དང་། འཕྲོ་ཞིང་འདུ་བར་བྱེད་པའོ། །ནང་གི་བཞི་
ནི། རང་གི་ངོ་བོས་བཤད་པ་དང་། ཚིག་གི་བརྗོད་པ་ལས་འདས་པ་དང་།
-322-



གཏེར་འབྱུང་རིན་པོ་ཆེའི་ལོ་རྒྱུས།
མངོན་པར་འདུ་མི་བྱེད་པ་དང་། ཁ་དོག་དཔག་ཏུ་མེད་པའི་འོད་ཟེར་ཞལ་གྱི་
དཀྱིལ་འཁོར་ལ་འཕྲོས་པས་མཚན་མ་ཉེ་བར་ཞི་བའི་ཆོས་གོ་བར་མཛད་
པའོ། །གསང་བའི་བཞི་ནི། སྐུ་དང༌། གསུང་དང༌། ཐུགས་དང་། ཞལ་གྱི་སྦྱོར་
བ་རྣམ་པར་དག་པས་ཐམས་ཅད་མཁྱེན་པའི་ཆོས་ལ་ལོངས་སྤྱོད་པའོ། ཐུགས་
ཀྱི་ཕྱིའི་མཛད་པ་བཞི་ནི། མངོན་པར་འདུ་མི་བྱེད་པ་དང་། ཡེ་ཤེས་ཀྱི་མཐོང་
བ་རྣམ་པར་དག་པ་དང་། ཆོས་ཉིད་རྣམ་པར་སྣང་བ་དང་
། ཟག་པ་ཟད་པའི་
ཏིང་ངེ་འཛིན་ཏོ། །ནང་གི་བཞི་ནི། མེ་ལོང་ལྟ་བུ་དང་། མཉམ་པ་ཉིད་དང་།
སོ་སོར་རྟོགས་ པ་དང་། བྱ་བ་ནན་ཏན་ གྱི་ཡེ་ཤེས་ལ་ལོངས་སྤྱོད་པའོ། །
གསང་ བའི་ བཞི་ནི། །གསལ་ སྟོང་ དང་། ཡུལ་ཤེས་ དང་། སྣང༌ སྟོང་ དང༌།
འཁོར་འདས་དབྱེར་མི་ཕྱེད་པའི་ཆོས་ཉིད་ལ་འཕོ་འགྱུར་མེད་པར་བཞུགས་
པའོ། །འདི་དག་ཀྱང་ཡུལ་དང་ཡུལ་ཅན་གྱི་མཛད་པ་ལྟར་ནི་མ་ཡིན་ལ། རང་
སྣང་རྣམ་པར་དག་པའི་ཞིང་ན་སྣང་ཆའི་མཛད་པ་རྫོགས་པའི་ཆ་ཙམ་དུ་
གནས་པར་བརྗོད་དོ། །དེ་ནས་རྒྱལ་བ་རྡོ་རྗེ་སེམས་དཔའ་ཡིས་འོག་མིན་གྱི་
གནས་མཐའ་དང་དབུས་མེད་པར་ལོངས་སྐུའི་གཞིར་གནས་ཐུགས་རྗེ་རང་
བྱུང་གི་ཡེ་ཤེས་སྐུ་གསུམ་འདུ་འབྲལ་མེད་པའི་དགོངས་པ་ལ་བཞུགས་ནས།
རིག་འཛིན་དང་མཁའ་འགྲོ་མ་དང་འཁོར་གྱི་རིག་པ་འཛིན་པའི་ཚོགས་འཇིག་
རྟེན་ལས་འདས་པ་དང༌། མཆོག་གི་འཁོར་རང་གི་རྣམ་པར་འཕྲུལ་པ་ལས་
བསྐྱེད་པ་རྒྱ་མཚོའི་རྡུལ་ཤིན་ཏུ་ཕྲ་བ་སྙེད་ལ། བསྟན་པ་ཕུན་སུམ་ཚོགས་པ་
རང་བཞིན་རྫོགས་པ་ཆེན་པོ་སྐུ་དང་ཡེ་ཤེས་འདུ་འབྲལ་མེད་པའི་དོན་ཚིག་
སྡེབ་སྦྱོར་ལེགས་པའི་སྒོ་ནས་སྒྲ་བརྙན་བཞིན་དུ་རང་གི་སྣང་བ་ལ་སྟོན་པས་
-323-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསུང་བར་སྣང་ངོ་། འདིའི་དུས་ན་སྐུའི་ཕྱིའི་མཛད་པ་བཞི་ནི། ཀུན་ཏུ་སྣང་བ་
དང༌། བལྟ་བས་མི་ངོམས་པ་དང༌། རྣམ་པར་འཕྲུལ་པ་དང་ནམ་མཁའི་མཐའ་
ཀླས་ པའོ། །ནང་གི་བཞི་ནི། གསལ་བ་དང༌། འཚེར་བ་དང་། ལྷུན་ སྟག་པ་
དང་། འོད་ཟེར་འཕྲོ་བའོ། །གསང་བའི་བཞི་ནི། ལྷན་ནེ་བ་དང་
། ལྷག་གེ་བ་
དང་། ཐལ་ལེ་བ་ དང་། ཟང་ ཐལ་བའོ། །གསུང་གི་ཕྱིའི་མཛད་པ་བཞི་ནི།
དབྱངས་མཐའ་ཡས་པ་དང་། མོས་པ་འཚམས་པར་འབྱུང་བ་དང༌། གསལ་བ་
དང༌། འཚེར་བའོ། །ནང་གི་བཞི་ནི། ཡིད་དུ་འོང་བ་ དང་། ཟད་མི་ཤེས་པ་
དང་། གྲངས་ མེད་ པ་ དང་། རྒྱུན་ མི་ འཆད་ པའོ། །གསང་ བའི་ བཞི་ ནི།
བསམ་གྱིས་མི་ཁྱབ་པ་དང་། དུས་ཐམས་ཅད་པ་དང་། རང་བཞིན་གྱིས་དག་
པ་དང༌། དཔེ་ལས་འདས་པའོ། །ཐུགས་ཀྱི་ཕྱིའི་མཛད་པ་བཞི་ནི། མི་གཡོ་བ་
དང་། མི་བསམ་པ་དང་། ཇི་བཞིན་པ་དང་། ངང་གི་འོད་གསལ་བའོ། ། ནང་
གི་བཞི་ནི། །མ་བྱས་པ་དང༌། མི་བྱེད་པ་དང་། བྱེད་པ་མེད་པ་དང་། བྱ་བའི་
ཡུལ་ལས་འདས་པའོ། །གསང་བའི་བཞི་ནི། ཐམས་ཅད་གཟིགས་པ་དང༌།
གང་དུའང་མི་དམིགས་པ་དང་། ལྷུན་གྱིས་གྲུབ་པ་དང་། མཉམ་རྫོགས་ཆེན་
པོའི་ངང་ལས་དུས་ཐམས་ཅད་དུ་མི་གཡོ་ཞིང་འཕོ་འགྱུར་མེད་པའོ། ། འདི་
དག་ནི་ཐུགས་རྗེ་མཐའ་ཡས་པས་རྣམ་པར་དག་པའི་འགྲོ་བ་ལ་སྐུ་མངོན་པར་
སྣང་བ་ས་བཅུའི་བྱང་ཆུབ་སེམས་དཔའ་ལ་མེ་ལོང་ལྟ་བུའི་རང་བཞིན་གྱི་ཆོས་
སྣང་བ་འཇིག་རྟེན་ལས་འདས་པའི་སྤྱོད་ཡུལ་རྣམ་པར་དག་པའོ། །དེ་ལྟར་
སྣང་བའི་སྟོན་པ་དང་འཁོར་ནི་རྒྱལ་བ་ཉིད་ཀྱིས་རྒྱལ་བ་ཉིད་ལ་ཆེད་དུ་གླེང་
པ་བཞིན་དུ་དགོངས་པས་བརྒྱུད་དེ་གསུངས་ཀྱི། གང་ཟག་ཐ་དད་པའི་རིམ་པ་
-324-



གཏེར་འབྱུང་རིན་པོ་ཆེའི་ལོ་རྒྱུས།
ལྟར་དཔོན་སློབ་སོ་སོར་སྣང་བ་ནི་མ་ཡིན་ནོ། །རྡོ་རྗེ་སེམས་དཔའ་ནས་འགྲོ་
བུ་ལ་མངོན་པར་སྣང་བའི་ཐོག་མ་ཡིན་པས་མོས་པ་དང་བློ་ཡི་རིམ་པས་ཆོས་
ཀྱང་ཐ་དད་པའོ། །འོན་ཀྱང་རིག་འཛིན་གྱི་བརྒྱུད་པ་ནི་རང་གི་སྤྲུལ་པ་ཉིད་
ལས་གཞན་མ་ཡིན་ནོ། །མཁའ་འགྲོ་མ་ལ་སོགས་པའི་འཁོར་གཞན་རྣམས་ནི་
ཅི་རིགས་སུ་སྣང་བའོ། །རྒྱལ་བ་དགོངས་པས་བརྒྱུད་པའི་ལོ་རྒྱུས་བཤད་ཟིན་
ཏོ།། །། །
དེ་ནས་རིག་འཛིན་བརྡའི་བརྒྱུད་པ་ནི། རྒྱ་གར་ཆོས་ཀྱི་འབྱུང་གནས་རྡོ་
རྗེ་གདན་གྱི་ནུབ་བྱང་ཨོ་རྒྱན་ཐོར་ཚུགས་ཅན་གྱི་ཡུལ་དྷ་ན་ཀོ་ཤའི་གླིང་ཞེས་
བྱ་བ་ནས་བཀྲ་ཤིས་བདེ་བྱེད་བརྩེགས་པ་ཞེས་བྱ་བའི་གཙུག་ལག་ཁང་ལ་
གཙུག་ལག་ཁང་ཕྲ་མོ་སྟོང་ཕྲག་དྲུག་བརྒྱ་དང་བརྒྱད་ཀྱིས་བསྐོར་བའི་བར་ན།
གསེར་གྱི་ཐག་པ་ལ་དྲིལ་བུ་གཡེར་ཁའི་དྲྭ་བས་སྤྲས་ཤིང་མི་ཁྱིམ་འབུམ་ཕྲག་
སུམ་ཅུ་རྩ་གཉིས་དང་ལྡན་པ་ན་རྒྱལ་པོ་ཨུ་པ་རྭ་ཛ་དང་བཙུན་མོ་འོད་ལྡན་མ་
གཉིས་ཀྱི་སྲས་མོ་སུ་དྷརྨ་ཞེས་བྱ་བའི་དགེ་སློང་མ་ཞིག་དེ་ལས་དཔག་ཚད་
གཅིག་འདས་པའི་ནུབ་ཕྱོགས་གསེར་གྱི་བྱེ་མ་བརྡལ་བའི་རྒྱ་མཚོའི་གླིང་ན་
གདན་ལ་བཞུགས་པའི་རྨི་ལམ་ན་ཤེལ་ལས་གྲུབ་པའི་མི་དཀར་པོ་ཞིག་གིས་
ཤེལ་གྱི་བུམ་པ་བདུད་རྩིས་གང་བ་ཞིག་སྤྱི་བོར་བཞག་ནས་དབང་བསྐུར་བས་
སྟོང་གསུམ་གྱི་འཇིག་རྟེན་འོད་དུ་གསལ་བ་དུས་གཅིག་ལ་མཐོང་བ་རྨིས་སོ། །
དེ་ཉིད་གཡོག་མོ་ལ་གསུངས་པས་ཉིད་ལ་སངས་རྒྱས་ཀྱི་སྲས་ཤིག་འཁྲུངས་
པའི་ལྷས་ལགས་ཟེར་རོ། །དེ་ནས་ཟླ་བ་དགུ་ངོ་དང་བཅུ་ན་རྩིབས་མ་གཡས་
པའི་གོ་བར་ནས་ཁྱེའུ་མཚན་དང་དཔེ་བྱད་ཀྱིས་བརྒྱན་པ་ཞིག་བལྟམས་པ་
-325-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
དང་། ཡུམ་གྱིས་སྨྲས་པ། ཕ་མེད་བུ་འདི་འཇིག་རྟེན་འདྲེ་ལས་གཞན་པ་སུ། །
གལ་ཏེ་ལྷ་དང་ལྷ་མིན་སྣ་ཚོགས་གཟུགས། །འདི་ལྟར་བྱུང་བའི་དཔེ་ནི་སུས་
མཐོང་མེད། །འདི་ནི་ལོག་སྲེད་འགྲོ་བས་དཔྱས་གྱུར་སྡིག་རེ་ཆེ། །ཞེས་བརྗོད་
ནས་ཐལ་བའི་ཁུང་བུར་བོར་བ་ལས་བར་སྣང་ནས་ལྷ་རྣམས་ཀྱིས་སྐུ་ཁྲུས་
གསོལ་ཞིང་། མགོན་པོ་ཆེན་པོ་བཅོམ་ལྡན་འདས། །རང་བཞིན་སྣང་མཛད་
འཇིག་རྟེན་མགོན། །བདག་ཀྱང་ རབ་ཏུ་སྐྱབས་པ་དང༌། །ནམ་མཁའི་རྡོ་རྗེ་
དེང་བདག་གསོལ། །ཞེས་བཀྲ་ཤིས་བརྗོད་ཅིང་མཁའ་འགྲོ་མ་རྣམས་ཀྱིས་
མཆོད་པའི་སྤྲིན་གཏིབས་ཏེ་ལྷ་དང་ཀླུ་དང་གནོད་སྦྱིན་ལ་སོགས་པས་ཙནྡན་
དང་གུར་གུམ་གྱི་ཆར་འབེབས་པ་དང་། འཇིག་རྟེན་སྐྱོང་བ་རྣམས་ཀྱིས་ཆོས་
ཀྱི་རྔ་བོ་ཆེ་བརྡུངས་པ་དང་། དུང་འབུད་པ་དང་། རྒྱལ་མཚན་འཛིན་པ་དང་
།
བ་དན་སློང་བ་དང་། དྲང་སྲོང་གི་རྒྱལ་པོ་རྣམས་ཀྱིས་ཀྱང་སྨན་དང་སྤོས་སྣ་
ཚོགས་ ཀྱི་སྤྲིན་ཕུང་ གཏིབས་ པ་ མཐོང་ ནས་སླར་ བླངས་ནས་བཟོད་པར་
གསོལ་ཏེ་སྤོས་ཆུ་དང་འོ་མས་བཀྲུས་ཏེ་གསོས་པས་མཚོ་ཆེན་པོ་ལ་གནས་
པའི་པདྨ་ལྟར་ཆེར་བསྐྱེད་དོ། །དེ་ནས་ལོ་བདུན་ན་ཆོས་ཐམས་ཅད་ཀྱི་ཚིག་
དོན་མ་བསླབས་པར་ཐུགས་སུ་འཁྲུངས་ཏེ། ཡུམ་ལ་པཎྜི་ཏའི་གནས་སུ་ཆོས་
ཀྱི་གཏམ་གླེང་དུ་འགྲོ་བའི་སྐབས་དབྱེ་བར་ཞུས་པས་གནང་སྟེ། རྒྱལ་པོ་ཨུ་པ་
རཱ་ཛའི་དྲུང་དུ་བྱོན་ནས་པཎྜི་ཏ་རྣམས་དང་མཇལ་བར་ཞུས་ཏེ་བྱོན་དུས་ཕན་
ཚུན་ཕྱི་ནང་གི་ཆོས་ཐམས་ཅད་གཏན་ལ་ཕབ་པས་པཎྜི་ཏ་རྣམས་ཀྱིས་ཕྱག་
འཚལ་ཏེ་ཞབས་སྤྱི་བོར་བླངས་ནས་སློབ་དཔོན་ཆེན་པོ་པྲ་ཛཱ་བྷ་ཝ་ཞེས་བྱ་
བར་མཚན་གསོལ་ཏོ། །རྒྱལ་པོ་ཡང་ཤིན་ཏུ་དགྱེས་ཏེ་སློབ་དཔོན་ཆེན་པོ་
-326-



གཏེར་འབྱུང་རིན་པོ་ཆེའི་ལོ་རྒྱུས།
དགའ་རབ་རྡོ་རྗེར་མཚན་གསོལ་ཏོ། །ཡུམ་གྱིས་ཐལ་བའི་ཁུང་བུར་བོར་ཡང་
མ་གཤེགས་པས་སློབ་དཔོན་ཆེན་པོ་རོ་ལངས་ཐལ་མདོག་ཅེས་མཚན་གསོལ་
ཏོ། །ཡུལ་མི་རྣམས་ཀྱིས་ཡུམ་གྱིས་བཀྲོངས་ཀྱང་མ་གཤེགས་པས་ངོ་མཚར་
ཆེ་ཞེས་བརྗོད་ནས་སློབ་དཔོན་རིན་པོ་རོ་ལངས་བདེ་བར་མཚན་གསོལ་ཏོ། །
དེ་ནས་བྱང་ཕྱོགས་རི་བོ་ཉི་མ་རང་ཏུ་སྣང་བྱེད་ལ་ལོ་སུམ་ཅུ་རྩ་གཉིས་ཀྱི་བར་
ཏིང་ངེ་འཛིན་ལ་བཞུགས་པའི་ཚུལ་བསྟན་ནས་འོག་མིན་དུ་དཔལ་རྡོ་རྗེ་
སེམས་དཔའ་ལས་རང་བཞིན་རྫོགས་པ་ཆེན་པོའི་དབང་ཡང་གསང་བླ་ན་མེད་
པའི་གདམས་པ་དང་བཅས་པ་ཡོངས་སུ་རྫོགས་པར་ཞུས་ཏེ་གནས་པ་ལས།
རི་བོ་དེ་ཉིད་ལ་མེ་ཏོག་གི་ཆར་འབེབས་ཤིང་མུ་སྟེགས་ཀྱི་བསྟན་པ་ཉམས་
པར་བྱས་སོ། །ཞེས་པའི་སྒྲ་སྐབས་སུ་བྱུང་བར་དེ་དང་ཧ་ཅང་ཡང་མི་རིང་བ་ན་
མུ་སྟེགས་ཀྱི་རྒྱལ་པོས་འདིའི་རྒྱུ་ཅི་ཡིན་གྲོང་ཁྱེར་ཀུན་ཏུ་དྲིས་པས་བ་གླང་རྫི་
ཞིག་ན་རེ། བྲག་རིའི་དྲུང་ནས་དྲང་སྲོང་ཞིག་མཉམ་པར་བཞག་པའི་འཁོར་
ཡུག་ཏུ་མེ་ཏོག་གི་ཆར་འབབ་ཅིང་རྣ་བར་རྭ་དུང་བུས་ཀྱང་མི་སད་པ་ཞིག་
འདུག །དེ་ཡིན་ལས་ཆེ་ཟེར་རོ། །དེའི་ཚེ་རྒྱལ་པོས་གཤེད་མ་ལ་བསྒོས་ནས་
སློབ་དཔོན་གྱི་དྲུང་དུ་འོངས་པ་དང་རེངས་ཏེ། སློབ་དཔོན་ཡང་ཏིང་ངེ་འཛིན་
ལས་བཞེངས་ནས་སྤྲིན་པའི་གསེབ་ལ་ལམ་ཕྱུང་སྟེ་གཤེགས་པ་མཐོང་ནས་
ཐམས་ཅད་དང་དེ་རྒྱལ་པོ་འཁོར་དང་བཅས་པས་བཟོད་པར་གསོལ། ལྟ་བ་
ལོག་པ་དོར་ནས་སངས་རྒྱས་ཀྱི་བསྟན་པ་ལ་བཀོད་དོ། །དེ་ནས་སྔར་གྱི་
སངས་རྒྱས་ཀྱིས་གསུངས་པའི་སྡེ་སྣོད་དང་ཁྱད་པར་དུ་རང་བཞིན་རྫོགས་པ་
ཆེན་པོ་འབུམ་ཕྲག་དྲུག་ཅུ་རྩ་བཞི་ཐུགས་ལ་བཞུགས་པ་རྣམས་རི་བོ་མ་ལ་ཡ་
-327-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རིན་པོ་ཆེ་རྣམ་པར་སྤུངས་པའི་རྩེ་མོར་རྡོ་རྗེ་དབྱིངས་ཀྱི་མཁའ་འགྲོ་མ་བདེ་
བའི་རོ་ལྡན་མ་དང་། བདེ་བྱེད་སེར་མོ་ཡོན་ཏན་མཐའ་ཡས་པའི་མཁའ་འགྲོ་
མ་གཉིས་ཀྱིས་ཞུས་ཏེ་ལོ་གསུམ་དུ་ཡི་གེར་བཀོད་ནས་མཁའ་འགྲོ་མ་རྣམ་
པར་འདུ་བའི་ཕུག་ཏུ་བཞུགས་སོ། །དེ་ནས་རྡོ་རྗེ་གདན་གྱི་བྱང་ཤར་དུར་ཁྲོད་
ཆེན་པོ་བསིལ་བའི་ཚལ་འཇིག་རྟེན་དང་ལས་ལས་གྲུབ་པའི་མཁའ་འགྲོ་མི་
བསྲུན་པ་སྣ་ཚོགས་ཀྱིས་གང་ཞིང་། གསེར་གྱི་མཆོད་རྟེན་ཁྲི་འཕང་ལྔ་པ་དྲིལ་
བུ་འཕྱར་སྣའི་སྒྲ་སྒྲོགས་ཤིང་དབུས་ན་དག་བྱེད་ཀྱི་མཚོ་ཡོད་སར་སློབ་དཔོན་
ཆེན་པོ་དགའ་རབ་རྡོ་རྗེ་ཉིད་དགོངས་པ་མཛད་ཅིང་བཞུགས་སོ། །དེའི་ཚེ་རྒྱ་
ནག་པོའི་ཡུལ་གྲོང་ཁྱེར་ཤོ་འཁྱམས་ནག་པོ་ན་ཁྱིམ་བདག་དགེ་ལྡན་བཟང་པོ་
དང་ཡུམ་སྣང་གསལ་ལྡན་མའི་སྲས་ཤྲཱི་སེངྷ་ཞེས་བྱ་བ་འཁྲུངས་ཏེ། ལོ་བཅོ་ལྔ་
ན་སློབ་དཔོན་ཧ་སྟི་བྷ་ལའི་དྲུང་དུ་སྒྲ་དང་ཚད་མ་དང་རྩིས་ལ་སོགས་པ་རིག་
པའི་གནས་ལྔ་ལ་ཤིན་ཏུ་མཁས་པར་བསླབས་ནས་གྲོང་ཁྱེར་གསེར་ལྡན་དུ་
འགྲོ་བའི་ལམ་ཁར་ནམ་མཁའི་དཀྱིལ་ནས་འཕགས་པ་སྤྱན་རས་གཟིགས་
བྱོན་ནས་ལུང་བསྟན་པ། ཀྱེ་སྐལ་ལྡན་ཚེ་གཅིག་གིས་འབྲས་བུ་ངེས་པར་
འདོད་ན་དུར་ཁྲོད་ཆེན་པོ་བསིལ་བའི་ཚལ་དུ་སོང་ཞིག་ཅེས་གསུངས་ནས་མི་
སྣང་བར་གྱུར་ཏོ། །དེ་ནས་འབྲས་བུ་གསང་སྔགས་ཉིད་མྱུར་དུ་རྟོགས་པར་བྱ་
བའི་ཕྱིར་ལོ་བདུན་དུ་སྔགས་ཕྱི་ནང་གི་དོན་ལ་ཐོས་པ་བྱའོ་སྙམ་ནས་རི་བོ་རྩེ་
ལྔའི་ཤར་ཕྱོགས་ན་གདོལ་པའི་སློབ་དཔོན་བྷེ་ལ་ཀིརྟི་ལས་སྔགས་ཕྱི་ནང་གི་
རྒྱུད་ལུང་མན་ངག་ཐམས་ཅད་རྫོགས་པར་བསླབས་ཏེ་རེ་ཞིག་སྔ་དྲོའི་ཚེ་ཁྲུས་
ཀྱི་རྫིང་བུར་ཞུགས་པ་ན་ཐུགས་རྗེ་ཆེན་པོས་ཡང་སྔ་མ་བཞིན་དུ་ལུང་བསྟན་
-328-



གཏེར་འབྱུང་རིན་པོ་ཆེའི་ལོ་རྒྱུས།
ནས་མི་སྣང་བ་ན་རྒྱ་གར་ནི་ཤིན་ཏུ་བགྲོད་པར་དཀའ། རྐང་མགྱོགས་བསྒྲུབ་
ལ་འགྲོ་སྙམ་ནས་ལོ་གསུམ་བསྒྲུབས་པས་གྲུབ་པའི་འོག་ཏུ་རྐང་མགྱོགས་ཀྱི་
རྫུ་འཕྲུལ་གྱིས་ས་ལ་ཁྲུ་གང་གིས་མ་རེག་པར་བྱོན་ཏེ་ཉིན་མཚན་དགུ་ན་དུར་
ཁྲོད་ཆེན་པོ་བསིལ་བའི་ཚལ་དུ་སློབ་དཔོན་ཆེན་པོ་དགའ་རབ་རྡོ་རྗེ་དང་
མཇལ་ནས་ཕྱག་འཚལ་ཏེ་ཞབས་སྤྱི་བོར་བླངས་ཤིང་བདག་རྗེས་སུ་འཛིན་
པར་ཞུས་པས་གནང་སྟེ་ལོ་ཉི་ཤུ་རྩ་ལྔར་ཐིག་ལེ་མཆོག་གི་རྒྱུད་ལུང་མན་ངག་
དང་བཅས་པའི་དབང་ཁྲིད་ཞུས་ནས་ཉམས་སུ་བླངས་པས་འོད་གསལ་ཆུ་ཡི་
ཟླ་བ་ལྟ་བུའི་ལུས་ཐོབ་ནས་མཆོག་གི་དངོས་གྲུབ་བརྙེས་པར་གྱུར་ཏོ། །དེའི་
ཚེ་དུར་ཁྲོད་ན་གནས་པའི་མཁའ་འགྲོ་མ་རྣམས་དང་ཞིང་སྐྱོང་བའི་ལང་ཀ་
ཆེན་པོ་རྣམས་ཀྱིས་རང་རང་གི་སྲོག་གི་སྙིང་པོ་ཕུལ་ཞིང་བསྟན་པ་སྐྱོང་བར་
ཁས་བླངས་ནས་གདུགས་དང་རྒྱལ་མཚན་དང་བ་དན་ལ་སོགས་པའི་མཆོད་
པའི་སྤྲིན་ཕུང་ཆེན་པོ་བསམ་གྱིས་མི་ཁྱབ་པས་གཏིབས་སོ། །དེ་ནས་སློབ་
དཔོན་ཆེན་པོ་དཔལ་གྱི་སེངྒེ་ཉིད་དུར་ཁྲོད་དེ་ལས་ནུབ་བྱང་དུ་དཔག་ཚད་
གསུམ་འདས་པ་ན་དུར་ཁྲོད་ཆེན་པོ་རྩུབ་འགྱུར་གྱི་ཚལ་ཞེས་བྱ་བ་ཉིན་བཞིན་
དུ་རླུང་འཚུབས་ལ་མཚན་བཞིན་དུ་མེ་འབར་བ་འཇིག་རྟེན་གྱི་མ་མོ་དང་
མཁའ་འགྲོ་མང་པོ་རྣམ་པར་རྒྱུ་བ་དག་བྱེད་ཀྱི་མཚོ་དང་བདེ་བྱེད་ཀྱི་མཆོད་
རྟེན་དང་། འཇིག་རྟེན་པའི་ལྷ་དགའ་བྱེད་དབང་ཕྱུག་གི་གནས་ཡོད་སར་བྱོན་
ཏེ་བརྟུལ་ཞུགས་ཀྱི་སྤྱོད་པ་མཛད་ཅིང་མཁའ་འགྲོ་མ་རྣམས་ལ་ཆོས་སྟོན་པའི་
ཕྱིར་བཞུགས་སོ། །དེའི་ཚེ་དཔལ་ཨོ་རྒྱན་གྱི་ཡུལ་རིན་པོ་ཆེ་འབར་བའི་གྲོང་
ཁྱེར་ན་བཻ་ཌཱུརྱའི་ཕོ་བྲང་ཕྱི་ནང་ཤིན་ཏུ་རྣམ་པར་དག་པ་ནོར་བུ་སྒྲོན་མེའི་སྣང་
-329-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བས་ཁྱབ་པ་ན། རྒྱལ་པོ་ཨིནྡྲ་བོ་དྷི་དེ་བཙུན་མོ་བརྒྱ་རྩ་བརྒྱད་དང་ལྷན་ཅིག་
ཕྱི་ནང་གི་བློན་པོས་བསྐོར་ཏེ་བཞུགས་པ་ལ། སྲས་མི་མངའ་ནས་དབྱར་ཟླ་ར་
བའི་ཚེས་བཅོ་ལྔ་ལ་དཀོན་མཆོག་མཆོད་དེ་ཆོས་ཀྱི་སྤྲིན་ཞེས་བྱ་བའི་མདོ་སྡེ་
བཏོན་ནས་སྦྱིན་གཏོང་གི་ཁང་པ་བརྩིགས་ཏེ་སྐྱེ་བོ་ཐམས་ཅད་ལ་སྦྱིན་པ་
རླབས་པོ་ཆེ་གཏོང་ནས་ལོ་མང་ཞིག་ལོན་པ་ན་དཀོར་མཛོད་ཐམས་ཅད་ཟད་
ཀྱང་སློང་མོ་བ་རྒྱུན་མ་ཆད་ནས་ལས་སུ་བསྐོས་པའི་མིས་ད་ནི་མཛོད་ཁང་
ཐམས་ཅད་ཟད་པས་ཁྱེད་ཅག་ལ་སྦྱིན་དུ་མེད་དོ་ཞེས་སྨྲས་པ་དང༌། གློ་བུར་
ལྷགས་པ་ཁ་ཅིག་གིས་སྨྲས་པ། བདག་ཅག་རྣམས་ལ་མ་སྦྱིན་ན་སྔར་བྱིན་པ་
ཐམས་ཅད་དོན་མེད་དོ་ཞེས་བརྗོད་པ་གསན་ནས་རྒྱལ་པོས་ལོངས་སྤྱོད་ཟད་
མི་ཤེས་པའི་ཐབས་དྲིས་པས་ཕྱི་ཡི་རྒྱ་མཚོའི་གླིང་ན་ཀླུའི་བུ་མོ་མཛེས་ལྡན་
མའི་གཙུག་ན་ནོར་བུ་རིན་པོ་ཆེ་དགོས་འདོད་ཐམས་ཅད་འབྱུང་བ་ཡོད་དེ་བྱང་
ཆུབ་སེམས་དཔའ་སེམས་ཅན་ལ་སྙིང་རྗེ་ལྡན་པས་བསླང་ན་སྟེར་བར་འགྱུར་
རོ་ཞེས་ཐོས་ནས་ཕྱི་ཡི་རྒྱ་མཚོ་ལས་ནོར་བུ་ལན་མང་དུ་བླངས་པའི་དེད་དཔོན་
ཞིག་ཡོད་པ་ལ་བཀའ་བསྒོ་བ། ཁོ་བོ་ནི་རྒྱ་མཚོའི་གླིང་ལས་ནོར་བུ་ལེན་པར་
འདོད་ཀྱིས་ལམ་བསྟན་པར་རིགས་སོ་ཞེས་གསུངས་པས་དེས་ཀྱང་ལེགས་སོ་
ཞེས་གསོལ་ཏེ་རྒྱ་མཚོར་དགོས་པའི་ཡོ་བྱད་སྟ་གོན་དུ་བྱས་སོ། །བློན་པོ་
རྣམས་ཀྱིས་མི་བཞུད་པར་གསོལ་ཀྱང་མ་གནང་སྟེ་ལེགས་པར་གྲུབ་པའི་ཉི་མ་
ལ་གཟིངས་ཀྱི་ནང་དུ་ཚོང་པ་ལྔ་བརྒྱའི་འཁོར་དང་ལྷན་ཅིག་གཤེགས་སོ། །
དེའི་ཚེ་ཕྱོགས་བཞིར་དར་པོ་ཆེ་བཞི་ཕྱར་བས་མཐུན་པའི་རླུང་གིས་བསྐྱོད་
པའི་ཚེ་འགྲོ། མཚམས་བཞིར་ཞ་ཉེའི་ཕ་ཝང་བཞི་འཕྱངས་པས་མི་མཐུན་པའི་
-330-



གཏེར་འབྱུང་རིན་པོ་ཆེའི་ལོ་རྒྱུས།།
རླུང་ གི་ ཚེ་ སྡོད། དུང་དང་ཕུག་རོན་དང་བྱ་ རོག་རྣམས་ནི་རི་དང་ཆུ་སྲིན་
བརྟགས་ནས་བསད་པ་དང་། རང་གི་ཡུལ་ཕྱོགས་ངོས་གཟུང་བའི་ཕྱིར་ཁྱེར་ཏེ་
གཟིངས་ཀྱི་ཉག་ཐག་བཅད་ནས་དུས་དང་མཐུན་པའི་རླུང་གིས་བསྐྱོད་པའི་བ་
དན་མཛེས་པས་ངང་པའི་རྒྱལ་པོ་མཁའ་ལ་འགྲོ་བ་བཞིན་དུ་སོང་སོང་བ་ལས་
ཉིན་ཞག་འགའ་ན་རིན་པོ་ཆེའི་གླིང་ཐམས་ཅད་ཀྱང་ནོར་བུ་སྣ་ཚོགས་ཀྱི་བྱེ་མ་
བརྡལ་བར་ཕྱིན་ཏོ། དེ་ཉིད་དུ་འཁོར་གཞན་རྣམས་བཞག་སྟེ་རྒྱལ་པོ་དང་དེད་
དཔོན་གཉིས་པོ་གྲུ་ཆུང་ངུར་ཞུགས་ནས་ཉིན་ཞག་འགར་སོང་བ་ལས། རི་
དཀར་པོ་གཅིག་སྣང་ནས་དྲིས་པ་དང་དངུལ་གྱི་རི་ཡིན་ཟེར་རོ། །ཡང་དེ་ལས་
ཀྱང་འདས་ཏེ་སོང་བ་ལས་རི་སྔོན་པོ་ནམ་མཁའ་དངས་པའི་མདོག་འདྲ་བ་
ཞིག་མཐོང་ནས་དྲིས་པས་བཻཌཱུརྱའི་རི་ཡིན་ཟེར་རོ། །དེ་ལས་ཀྱང་འདས་ཏེ་
སོང་བའི་མཚམས་ན་རི་སེར་པོ་ཞིག་སྣང་ནས་དྲིས་པས་འདི་ནི་གསེར་གྱི་རི་
ཡིན་ཏེ་བདག་ཅག་དོང་བའི་གནས་ལགས་སོ་ཞེས་སྨྲས་ཏེ་སོང་བ་ལས། རི་
དེའི་དྲུང་ན་གསེར་གྱི་བྱེ་མ་བརྡལ་བའི་ས་གཞིའི་མཚམས་སུ་སླེབས་པ་དང་
དེད་དཔོན་གྱིས་སྨྲས་པ། རིའི་སྟེང་ན་རིན་པོ་ཆེ་སྣ་བདུན་གྱི་ཁང་བུ་བརྩེགས་
པ་ཞིག་ཡོད་དོ། །དེའི་སྒོ་དྲུང་ན་རྡོ་རྗེའི་གཏུན་ཅིག་ཡོད་ཀྱིས་དེ་ཡིས་སྒོ་དེ་
བརྡུང་ལ་སེམས་ཅན་ལ་ཕན་པའི་ཕྱིར་ནོར་བུ་འདོད་དོ་ཞེས་བརྡ་སྦྱར་ནས་ཅི་
ཡང་མི་སྨྲ་བར་བཞུགས་ཤིག་དང་ཀླུའི་བུ་མོ་བརྒྱས་ནོར་བུ་འབུལ་དུ་འོང་གིས་
དེ་དག་ལ་ཅི་ཡང་མ་སྨྲ་ཞིག །དེ་ནས་ཀླུའི་བུ་མོ་མཛེས་ལྡན་མས་ནོར་བུ་
འབུལ་དུ་འོང་གིས་དེ་ཉིད་མྱུར་དུ་ལོང་ལ་མ་ཤོར་བར་གོས་ཀྱིས་གྲིལ་ཏེ་སྤྱི་
བོར་བསྣམས་ལ་བྱོན་ཅིག་ཅེས་ལེགས་པར་གདམས་པ་བཞིན་རིན་པོ་ཆེའི་སྒོ་
-331-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དྲུང་དུ་ཕྱིན་ནས་སྒོ་བརྡུངས་པས་ཐོག་མར་ཀླུ་མོ་བརྒྱས་རིན་པོ་ཆེ་ཕུལ་ཡང་མ་
བླངས་པར་ད་དུང་སྒོ་བརྡུངས་པས་ཀླུའི་བུ་མོ་མཛེས་ལྡན་མ་སྔོན་མོ་ཤིན་ཏུ་
མཛེས་ཤིང་ལྟ་བས་མི་ངོམས་པ་ཞིག་ཕྱིར་བྱུང་ནས་སྤྱི་གཙུག་གི་ནོར་བུ་ཕུལ་
བ་དང་། མྱུར་བར་ལོག་སྟེ་དེད་དཔོན་དང་ལྷན་ཅིག་རང་གི་འཁོར་གྱི་གླིང་
དེར་ནོར་བུའི་བྱིན་རླབས་ཀྱིས་ནམ་མཁའ་ལ་ཕྱིན་པས་ན་ཐམས་ཅད་ཡ་
མཚན་སྐྱེས་ཏེ་ཕྱག་བྱས་པ་དང་དེད་དཔོན་གྱིས་ལེགས་པར་བརྟགས་པས་
རིན་པོ་ཆེ་སྣ་བདུན་གཟིངས་སུ་ཡང་ལྕི་རན་པར་བརྫངས་ཏེ་ཁ་ལོ་བསྒྱུར་ནས་
འོངས་པ་དང་། རྒྱ་མཚོའི་གླིང་ཞིག་ན་པདྨའི་སྡོང་པོ་ཤིན་ཏུ་མཛེས་པའི་སྟེང་
ན། ཁྱེའུ་ལོ་བརྒྱད་ལོན་པའི་ན་ཚོད་ཅན་ཤིན་ཏུ་མཛེས་ཤིང་ལྟ་བས་མི་ངོམས་
པ་མཚན་དང་དཔེ་བྱད་ཀྱིས་བརྒྱན་པ་ཞིག་མཐོང་ནས་དེའི་དྲུང་དུ་སོང་ནས་
རྒྱལ་པོས་སྨྲས་པ། ཁྱེའུ་ཁྱོད་ཀྱི་ཕ་ནི་གང་། མ་ནི་གང༌། རིགས་ནི་གང༌། མིང་
ནི་གང་། ཡུལ་ནི་གང་། ཟས་ནི་གང་།འདིར་དོན་ཅི་སྤྱོད་དྲིས་པས། ཁྱེའུ་དེས་
སྨྲས་པ། ཕ་ནི་རང་རིག་ཀུན་ཏུ་བཟང་། མ་ནི་ཆོས་དབྱིངས་ཀུན་བཟང་མོ། །
རིགས་ནི་དབྱིངས་རིག་གཉིས་སུ་མེད། །མིང་ནི་པདྨ་འབྱུང་གནས་དཔལ། །
ཡུལ་ནི་ཆོས་ དབྱིངས་ སྐྱེ་བ་མེད། །ཟས་ནི་ གཉིས་ སྣང་རྟོག་ པ་ ཟ། །དུས་
གསུམ་རྒྱལ་བའི་སྤྱོད་པ་བྱེད། །ཅེས་གསུངས་པས་རྒྱལ་པོ་ངོ་མཚར་སྐྱེས་ནས་
སྤྲུལ་པའི་སྐུ་ཞིག་འཁྲུངས་པས་བདག་གི་བུར་གསོལ་བ་གདབ་བོ་སྙམ་ནས་
སྨྲས་པ། བདག་གི་མཆོད་གནས་དང་སྲས་སུ་གཤེགས་པར་ཅི་གནང་ཞུས་
པས་དེ་ལྟར་བགྱིའོ་ཞེས་གནང་བ་དང་པདྨའི་སྡོང་པོ་བཅད་དེ་ཁྱེའུ་དེ་ཉིད་ནོར་
བུ་རིན་པོ་ཆེ་དང་བཅས་པར་རང་གི་འཁོར་གྱིས་བསྐོར་ཏེ་ཨོ་རྒྱན་གྱི་ཡུལ་དུ་
-332-



གཏེར་འབྱུང་རིན་པོ་ཆེའི་ལོ་རྒྱུས།
ཕྱིན་པ་དང་། ཕོ་བྲང་འཁོར་གྱི་སྐྱེ་བོ་ཐམས་ཅད་ཀྱིས་བསུ་བ་རྒྱ་ཆེན་པོ་བྱས་
ཏེ་བེ་ཌཱུརྱའི་ཕོ་བྲང་དུ་གཤེགས་ནས་རྒྱལ་པོས་སྨོན་ལམ་བཏབ་པ། ངས་རྙེད་
པའི་ནོར་བུ་འདི་ཡིད་བཞིན་གྱི་ནོར་བུ་བསམ་འཕེལ་ཆེན་པོ་ཡིན་ན་ཕོ་བྲང་
འདིར་ཁྱེའུ་འདི་བཞུགས་པའི་རིན་པོ་ཆེ་སྣ་བདུན་གྱི་ཁྲི་དང་གདུགས་ཀྱང་
ཡོད་པར་ཤོག་ཅིག །ཅེས་བརྗོད་མ་ཐག་ཏུ་དེ་ཉིད་བྱུང་བར་འགྱུར་ཏོ། །དེ་ལ་
རྒྱལ་བུ་བཞུགས་ཏེ་རྒྱལ་སྲིད་ལ་མངའ་གསོལ་བས་པདྨ་རྒྱལ་པོ་ཞེས་གྲགས་
སོ། །དེའང་འདི་ཉིད་རྒྱ་མཚོའི་གླིང་གི་པདྨ་ལས་འཁྲུངས་ཤིང་རྒྱལ་སྲིད་ལ་
མངའ་གསོལ་བའི་སླད་ཀྱིས་སོ། དེ་ནས་རྒྱལ་པོས་སྨོན་ལམ་བཏབ་པ་ངའི་ཕོ་
བྲང་འཁོར་དུ་ཞག་བདུན་དུ་རིན་པོ་ཆེའི་ཆར་འབབ་ཅིང་བང་མཛོད་རྣམས་
ཀྱང་སྔོན་པས་གང་བར་ཤོག་ཅིག་ཅེས་བརྗོད་མ་ཐག་ཏུ་དེ་བཞིན་དུ་གྱུར་ཏོ། །
དེའི་ཚེ་རྔ་བོ་ཆེ་བརྡུངས་ནས་ཕྱོགས་ཐམས་ཅད་དུ་བསྒྲགས་པ། རྒྱལ་པོ་ཨིནྡྲ་
བོ་དྷི་དེས་ནོར་བུ་ལས་དགོས་འདོད་ཀྱི་ཆར་ཆེན་པོ་འབེབས་ཀྱིས་སུ་ཅི་འདོད་
པ་གང་ལ་གང་འདོད་པ་ཐམས་ཅད་ལོངས་ཤིག་ཅེས་བརྗོད་ནས་ནོར་བུ་རིན་
པོ་ཆེ་རྒྱལ་མཚན་གྱི་རྩེར་བཏགས་ཏེ་མཆོད་པས་མཆོད་ནས་རྒྱལ་པོས་ཁྲུས་
བྱས་ཕྱག་བཙལ་ཐལ་མོ་སྦྱར་ནས་འདི་སྐད་ཅེས་གསོལ་བ་བཏབ་བོ། ངས་
རྙེད་པའི་ནོར་བུ་འདི་ཡང་དག་པ་ཡིན་ངེས་ན་སེམས་ཅན་རྣམས་ལ་གང་
འདོད་པ་དེའི་ཆར་ཕོབ་ཅིག་ཅེས་བརྗོད་མ་ཐག་ཏུ་ཕྱོགས་བཞི་ནས་རླུང་
ལངས་ཏེ་ཡུལ་འཁོར་གྱི་མི་གཙང་བ་ཐམས་ཅད་ཕྱག་ཏེ་ཆར་ཟིམ་བུར་བབས་
པས་རྡུལ་ཕྲན་ཐམས་ཅད་མི་ལྡང་པར་མནན་ཏེ་དང་པོར་ཁ་ཟས་རོ་བརྒྱ་པའི་
ཆར་བབས་པས་བཀྲེས་ཤིང་སྐོམ་པ་ཐམས་ཅད་ཚིམས་པར་བྱས། དེ་ནས་
-333-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
གོས་ཀྱི་ཆར་བབས་པས་འཁྱགས་ཤིང་སྦྲེབས་པ་ཐམས་ཅད་བགོ་བ་དང་ལྡན།
དེ་ནས་ནོར་གྱི་ཆར་བབས་པས་གང་ལ་ཅི་འདོད་པའི་རེ་བ་ཐམས་ཅད་ཡིད་
བཞིན་དུ་གྲུབ་ནས་རྒྱལ་འབངས་ཐམས་ཅད་དབུལ་ཕོངས་དང་ བྲལ་བ་ན་
རྒྱལ་པོས་བཀའ་བསྒོ་བ། ཁྱེད་རྣམས་མི་དགེ་བ་ཐམས་ཅད་སྤོངས་ལ་རྟག་ཏུ་
དམ་པའི་ཆོས་ལ་སྤྱོད་ཅིག་ཅེས་གསུངས་ནས་ བྱང་ཆུབ་མཆོག་ཏུ་སེམས་
བསྐྱེད་དུ་བཅུག་པས་ཐམས་ཅད་ཀྱིས་བླ་ན་མེད་པའི་བྱང་ཆུབ་ལས་ཕྱིར་མི་
ལྡོག་པའི་འབྲས་བུ་ཐོབ་བོ། །དེ་ནས་སློབ་དཔོན་གྱིས་རྒྱལ་སྲིད་ནི་ཐར་པའི་
ཆོས་དང་མི་མཐུན་ཞིང་སེམས་ཅན་གྱི་དོན་ཡང་མི་འབྱུང་བར་དགོངས་ནས་
རྒྱལ་པོ་དང་ བློན་པོ་རྣམས་སུན་དབྱུང་བའི་ཕྱིར་བརྟུལ་ཞུགས་ཀྱི་སྤྱོད་པ་
མཛད་དེ་གཅེར་བུ་རུས་པའི་རྒྱན་དང་ལྡན་པ་ཁ་ཊཾ་ཀ་རྩེ་གསུམ་པ་ཞིག་བཟུང་
ནས་གར་མཛད་པས་ཕོ་བྲང་གི་རྩེར་གར་ལ་བལྟ་བའི་མི་མང་པོ་ཚོགས་པ་ལ་
ཁ་ཊཾ་ཀ་ཕྱག་ནས་ཤོར་བ་ལྟར་མཛད་ནས། དེ་ནང་བློན་ཆེན་པོ་ཀ་མ་ཏའི་བུའི་
མགོ་ལ་བསྣུན་ནས་ཤི་བར་གྱུར་པ་དང༌། རྒྱལ་པོའི་ཁྲིམས་ལས་སུས་འདས་
ཀྱང་ཆད་པའི་ལས་ལ་སྤྱོད་པས་བློན་པོ་ཀུན་ཚོགས་ཏེ་རྒྱལ་པོ་ལ་གསོལ་བ།
ལྷ་རྒྱལ་བུར་མངའ་གསོལ་ཡང་བློན་པོའི་བུ་ཉེས་པ་མེད་པར་བསད་པས་
གསལ་ཤིང་གི་རྩེ་ལ་བཞག་ནས་ཆད་པས་བཅད་འཚལ་ཞུས་པས། རྒྱལ་པོས་
གལ་གྱིས་གཅུས་ཀྱང་མ་ཉན་ནས་འོ་ན་སྤྲུགས་པར་བྱའོ། །ཞེས་གསུངས་པས་
ལེགས་སོ་ཞེས་བསྟོད་དོ། །དེ་ནས་རྒྱལ་པོ་ཐུགས་མ་བདེ་བཞིན་དུ་ སློབ་
དཔོན་ལ་གསུངས་པ། རིན་ཆེན་མཚོ་དཀྱིལ་པདྨའི་སྡོང་པོ་ལས། །ཕ་དང་མ་
མེད་ རང་ བྱུང་ སྤྲུལ་ པའི་ སྐུ། །བརྟུལ་ཞུགས་ སྤྱོད་ པས་ བློན་ པོའི་ ཕྲུག་ གུ་
-334-



གཏེར་འབྱུང་རིན་པོ་ཆེའི་ལོ་རྒྱུས།
བཀུམས། །བློན་པོ་རྣམས་ཀྱིས་རྒྱལ་ཁྲིམས་ཆད་པས་གཅོད། །གསོད་ལས་
སྨྱུག་པར་གནང་བས་གང་དགར་བཞུད། ཅེས་བརྗོད་པ་དང་སློབ་དཔོན་གྱིས་
གསུངས་པ། འཇིག་རྟེན་འདི་ན་ཕ་དང་མ་དཀོན་པར། །ཡབ་དང་ཡུམ་གྱིས་
རྒྱལ་སྲིད་ཉིད་ལ་བཀོད། །ཡུལ་ལ་ཞེན་མེད་སྤྲུགས་ཀྱང་འཇིགས་པ་མེད། །
སྐྱེ་ཤི་གཉིས་མེད་བསད་ཀྱང་འཇིགས་པ་མེད། །རྒྱལ་སྲིད་གཉན་པས་སྤྲུགས་
ཀྱང་ཤིན་ཏུ་ལེགས། །ཡབ་ཡུམ་དག་ཀྱང་ཡུན་དུ་བདེ་བར་བཞུགས། །ལས་
ཀྱིས་འབྲེལ་པས་ཕྱིས་ནས་མཇལ་བར་ངེས། །ཞེས་བརྗོད་ནས་ཕྱག་འཚལ་ཏེ་
སོང་བ་ལས། བློན་པོ་རྣམས་ཀྱིས་ཨོ་རྒྱན་ཡུལ་གྱི་ལྷོ་ཕྱོགས་དུར་ཁྲོད་ཆེན་པོ་
བསིལ་བའི་ཚལ་མི་མ་ཡིན་དང་གཅན་གཟན་མ་རུངས་པ་རྣམས་ཀྱིས་གང་བ་
འཇིགས་ཤིང་སྐྱི་བུང་བའི་ནང་དུ་བསྐྱལ་ལོ། །ཡུལ་དེའི་མི་ཤི་ཚད་དེ་རུ་སྐྱེལ་
བས་རོ་ཟས་དང་རོ་གོས་ལ་ལོངས་སྤྱོད་ཅིང་བརྟུལ་ཞུགས་མཛད་པས་མཁའ་
འགྲོ་མ་ཐམས་ཅད་དབང་དུ་འདུས་ཏེ་པདྨ་ཐོད་ཕྲེང་རྩལ་ཞེས་མཚན་གསོལ་
ཏོ། །དེ་ནས་དུར་ཁྲོད་ཆེན་པོ་དགའ་བའི་ཚལ་དུ་སྤྱོད་པ་མཛད་པས་ཡེ་ཤེས་
ཀྱི་མཁའ་འགྲོ་མ་བདུད་འདུལ་མས་དབང་བསྐུར་ཞིང་བྱིན་གྱིས་བརླབས། སོ་
སའི་གླིང་དུ་ཞི་བ་འཚོས་དབང་བསྐུར་ཞིང་མཁའ་འགྲོ་མ་ཐམས་ཅད་ཀྱིས་
བསྟོད་དོ། །དེ་ནས་སྔར་པདྨ་ལས་འཁྲུངས་པའི་གླིང་དེར་བྱོན་ནས་རྒྱ་མཚོའི་
གླིང་གི་མཁའ་འགྲོ་མ་བཞི་དབང་དུ་མཛད། རྡོ་རྗེ་ཕག་མོས་དབང་བསྐུར་ཞིང་
རྒྱུད་དང་གདམས་པ་མཐའ་དག་གསུངས། རྒྱ་མཚོའི་ཀླུ་དང་། བར་སྣང་གི་
གཟའ་ དང་། ལྷ་ མ་ སྲིན་ སྡེ་ བརྒྱད་ དང་། ཞིང་ སྐྱོང་ དང་། ལས་ བྱེད་ དང་།
ཤུགས་འགྲོ་མ་ལ་སོགས་པ་འཇིག་རྟེན་པ་དང་། འཇིག་རྟེན་ལས་འདས་པའི་
-335-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ན༽
མཁའ་འགྲོ་ཐམས་ཅད་གྲུབ་ཅིང་དབང་དུ་མཛད་ནས་རྡོ་རྗེ་དྲག་པོ་རྩལ་ཏེ་
མཚོ་སྐྱེས་རྡོ་རྗེ་ཞེས་མཚན་གསོལ་ཞིང་མཆོག་དང་ཐུན་མོང་གི་དངོས་གྲུབ་
ཆེན་པོ་བརྙེས་སོ། །དེ་ལྟར་གྲུབ་པ་ཐོབ་ཅིང་ཆོས་ཐམས་ཅད་ལ་མངའ་བརྙེས་
ཏེ་རང་བཞིན་སྤྲུལ་པའི་སྐུ་ཆེན་པོར་བཞུགས་ཀྱང་འགྲོ་བའི་ཁམས་དང་མོས་
པ་སྣ་ཚོགས་པས་དེ་དག་སློབ་དཔོན་མེད་པས་མི་དད་པ་བཟློག་པའི་ཕྱིར་རྒྱ་
གར་གྱི་མཁས་གྲུབ་རྣམས་ལ་ཐོས་བསམ་མཛད་པའི་ཚུལ་ནི། དེ་ནས་ཟ་ཧོར་
གྱི་སློབ་དཔོན་ཆེན་པོ་བྲ་བྷ་ཧ་སྟིའི་དྲུང་དུ་རབ་ཏུ་བྱུང་སྟེ་ཤཱཀྱའི་སེངྒེར་མཚན་
གསོལ་ནས་ཕྱི་ནང་གི་ཆོས་མཐའ་དག་དང་། ཁྱད་པར་དུ་རྣལ་འབྱོར་གྱི་རྒྱུད་
ཡོ་ག་ཛ་མུན་ཏ་ཡཱ་དང་། ཏ་ཐཱ་སཾ་ཀྲ་ཧ་དང༌། ཡོ་ག་ཙརྱ་ལ་སོགས་པ་མ་ལུས་
པར་མཁྱེན་པར་མཛད་ཅིང་རྡོ་རྗེ་དབྱིངས་ཀྱི་དཀྱིལ་འཁོར་ཞལ་གཟིགས་ཏེ་
ཡོ་ག་ཚེ་ཡི་རིག་འཛིན་ལ་མངའ་བརྙེས་སོ། །དེ་ནས་རྒྱ་གར་ལྷོ་ཕྱོགས་ཀྱི་རྒྱུད་
དུ་སློབ་དཔོན་ཆེན་པོ་ཀླུ་སྒྲུབ་སྙིང་པོ་ལས་སྒྲ་དང་། ཚད་མ་དང་། ནང་གི་དེ་ཁོ་
ན་ཉིད་ངེས་པའི་གྲུབ་པའི་མཐའ་དབུ་མ་ཆེན་པོ་ལ་སོགས་པ་རྒྱུ་མཚན་ཉིད་ཀྱི་
ཐེག་པ་མཐའ་དག་དང་
། འབྲས་བུ་རྡོ་རྗེ་ཐེག་པ་མ་ལུས་པ་གསན་ནས་མཁྱེན་
པ་མཛད་ཅིང་རྣལ་འབྱོར་ཆེན་པོའི་དཀྱིལ་འཁོར་དཔག་ཏུ་མེད་པའི་ཞལ་
གཟིགས་སོ། །དེ་ནས་མུ་སྟེགས་པ་དང་རྩོད་པ་མཛད་པས་གྲུབ་པའི་མཐའ་
དང་རྫུ་འཕྲུལ་འགྲན་པས་མུ་སྟེགས་པ་ཕམ་ནས་ནགས་ཚལ་དུ་མཐུ་བྱས་པས་
རྫུ་འཕྲུལ་གྱིས་ནགས་ལ་མེ་སྦར་ཏེ་སངས་རྒྱས་ཀྱི་བསྟན་པ་ལ་བཀོད་པས་
སློབ་དཔོན་ཆེན་པོ་སེངྒེ་སྒྲ་སྒྲོགས་ཞེས་མཚན་གསོལ་ཏོ། །དེ་ནས་དགེ་སློང་མ་
ཀུན་དགའ་མོའི་དྲུང་དུ་ཐུགས་རྗེ་ཆེན་པོ་ཡིད་བཞིན་འཁོར་ལོ་ལ་སོགས་པ་
-336-



གཏེར་འབྱུང་རིན་པོ་ཆེའི་ལོ་རྒྱུས།
པདྨ་གསུང་གི་སྒྲུབ་སྡེ་གསན་ཅིང་གྲུབ་པ་བརྙེས། སློབ་དཔོན་ཆེན་པོ་འཇམ་
དཔལ་བཤེས་གཉེན་གྱི་སྤྱན་སྔར་འཇམ་དཔལ་སྒྱུ་འཕྲུལ་དྲ་བ་ལ་སོགས་པ་
གསང་སྔགས་བླ་ན་མེད་པའི་རྒྱུད་ལུང་མན་ངག་ཐམས་ཅད་གསན་ཅིང་འཇམ་
དཔལ་ཞི་ཁྲོའི་དཀྱིལ་འཁོར་ཞལ་གཟིགས། སློབ་དཔོན་ཧཱུྃ་ཀ་རའི་སྤྱན་སྔར་
ཧེ་རུ་ཀ་གལ་པོའི་རྒྱུད་ལ་སོགས་པ་ཡང་དག་ཐུགས་ཀྱི་རྒྱུད་ལུང་མཐའ་དག་
གསན་ཅིང་དངོས་གྲུབ་བརྙེས། སློབ་དཔོན་པྲ་བྷ་ཧ་སྟིའི་དྲུང་དུ་ཀཱི་ལ་ཡ་
མངོན་འབྱུང་གི་རྒྱུད་ལ་སོགས་པ་རྡོ་རྗེ་ཕུར་པའི་ཆོས་སྡེ་མཐའ་དག་གསན་
ནས་རྡོ་རྗེ་གཞོན་ནུའི་ཞལ་གཟིགས། སློབ་དཔོན་སངས་རྒྱས་གསང་བའི་དྲུང་
དུ་གསང་བའི་སྙིང་པོ་ལ་སོགས་པ་ཞི་ཁྲོ་སྒྱུ་འཕྲུལ་གྱི་རྒྱུད་སྡེ་མཐའ་དག་
གསན་ཅིང་། སློབ་དཔོན་རྡོ་རྗེ་མི་འགྱུར་ལས་བདུད་རྩི་ཡོན་ཏན་གྱི་རྒྱུད་སྡེ་
ཐམས་ཅད་གསན། སློབ་དཔོན་དྷ་ན་སཾ་སྐྲྀ་ཏ་ལས་སྲིད་པ་མ་མོའི་རྒྱུད་སྡེ་
མཐའ་དག་གསན། སློབ་དཔོན་རལྦུ་གུ་ཡ་དྷེ་བའི་སྤྱན་སྔར་དམོད་པ་དྲག་
སྔགས་ཀྱི་རྒྱུད་དང་། འཇིག་རྟེན་མཆོད་བསྟོད་ཀྱི་རིམ་པ་མཐའ་དག་མཁྱེན་
པར་མཛད་པས་སློབ་དཔོན་ཆེན་པོ་བློ་ལྡན་མཆོག་སྲེད་དུ་མཚན་གསོལ་ཏེ།
འཛམ་བུ་གླིང་ན་ཇི་སྙེད་བཞུགས་པའི་ཆོས་སོ་ཅོག་མ་ལུས་པ་མཁྱེན་པར་
མཛད་ནས་སའི་སྟེང་ན་འགྲན་པའི་ཟླ་མེད་ཅིང་རྒྱན་དུ་གྱུར་ཏེ་མཁས་ཤིང་
གྲུབ་པ་བརྙེས་པར་གྲགས་སོ། །རྒྱ་གར་ཤར་ནུབ་ལ་སོགས་པའི་ཕྱོགས་གང་
དང་གང་དུ་བཞུགས་པ་ཐམས་ཅད་དུ་ཉི་མའི་ཟེར་ལ་ཆིབས་ནས་གཤེགས་
པས་སློབ་དཔོན་ཆེན་པོ་ཉི་མ་འོད་ཟེར་ཞེས་མཚན་གསོལ་ཞིང་། ཟ་ཧོར་རྒྱལ་
པོ་གཙུག་ལག་འཛིན་གྱི་བུ་མོ་མེ་ཏོག་མནྡྷ་ར་བ་དབང་དུ་མཛད་ནས་ནགས་
-337-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལ་བཞུགས་པ་ལས་འགྲོ་བ་འདུལ་བའི་དུས་ལ་བབས་ནས་ཡབ་ཡུམ་གཉིས་
གྲོང་ཁྱེར་དུ་བསོད་སྙོམས་ལ་གཤེགས་པས་མི་རྣམས་མ་དད་དེ་དགེ་སྦྱོང་གི་
གཟུགས་ཅན་འདིས་རྒྱལ་པོའི་རིགས་བསླད་ཅིང་སངས་རྒྱས་ཀྱི་བསྟན་པ་ལ་
རྨ་ཕྱུང་བས་དུར་ཁྲོད་དུ་སྲེགས་ཤིག་ཟེར་ནས་ཐམས་ཅད་ཀྱིས་ཙན་དན་གྱི་
ཤིང་ཁུར་རེ་དང་ཏིལ་མར་ཁལ་རེ། རོ་རས་ཡུག་རེས་དྲིལ་ནས་བསྲེགས་པས་
ཞག་དགུར་དུ་བ་མ་ཆད་ནས་བལྟས་པས་མེ་ལྕེ་ཕྱིར་འབར་ནས་རྒྱལ་པོའི་ཕོ་
བྲང་འཁོར་རྣམས་ཚིག་ཅིང་། ཏིལ་མར་རྒྱ་མཚོར་འཁྱིལ་བའི་དབུས་ན་པདྨའི་
སྡོང་པོ་ལ་ཡབ་ཡུམ་གཉིས་བཞུགས་པ་མཐོང་ནས་འགྱོད་དེ་བཤགས་པ་བྱས་
ནས་རྗེས་སུ་གཟུང་བར་ཞུས་པས་གྲོང་ཁྱེར་གྱི་མེ་ཞི་ཞིང་ཆོས་གསུངས་པས་
ཐམས་ཅད་ཀྱིས་ཆོས་ཀྱི་མིག་རྡུལ་དང་བྲལ་བ་རྙེད་ནས་པདྨ་འབྱུང་གནས་
ཞེས་བསྟོད་ཅིང་འདུན་ཏོ། །དེ་ནས་ཨོ་རྒྱན་གྱི་ཡུལ་དུ་བྱོན་པ་ན་སྔར་གྱི་མི་
ཀུན་གྱིས་ངོ་ཤེས་ཏེ་བློན་པོའི་བུ་གསོད་པ་དེ་གནོད་པ་སྐྱེལ་དུ་བྱུང་གིས་
སྲེགས་ཤིག་ཅེས་བསྒྲགས་ཏེ་སྔ་མ་བཞིན་བསྲེགས་པས་ཞག་ཉི་ཤུ་རྩ་གཅིག་
ཏུ་དུད་པ་མ་ཆད་ནས་བལྟས་པས་སྔ་མ་ལྟར་འདུག་པ་མཐོང་ནས་བཟོད་པར་
གསོལ་ནས་པདྨ་ཐོད་ཕྲེང་རྩལ་ཞེས་བསྟོད་ཅིང་རྗེས་སུ་གཟུང་བར་ཞུས་པས་
ལོ་བརྒྱད་བཞུགས་ཏེ་གསང་ སྔགས་ཀྱི་དཀྱིལ་འཁོར་དུ་དབང་བསྐུར་ཞིང་
ཆོས་གསུངས་པས་ཨོ་རྒྱན་གྱི་ཡུལ་ཁམས་ཐམས་ཅད་ཆོས་ལ་བཀོད། རྒྱལ་པོ་
ཨིནྡྲ་བོ་དྷི་འཁོར་ཚོམ་བུ་དང་བཅས་པས་གྲུབ་པ་ཐོབ་ནས་མཁའ་སྤྱོད་དུ་
གཤེགས་སོ། །དེ་ནས་རྡོ་རྗེ་ཕག་མོས་ལུང་བསྟན་པ། སྐལ་ལྡན་འབྲས་བུ་ཚེ་
གཅིག་ངེས་པའི་ལུང་། །གང་དང་མི་འདྲ་ཀུན་གྱིས་མ་རྟོགས་པ། ཤྲཱི་སིདྷ་རྡོ་
-338-



གཏེར་འབྱུང་རིན་པོ་ཆེའི་ལོ་རྒྱུས།
རྗེའི་ཐུགས་ལ་གནས། །རྩུབ་འགྱུར་ཚལ་དུ་དགོངས་པ་རྙེད་པར་འགྱུར། །
ཞེས་གསུངས་པ་དང་སྐད་ཅིག་གིས་རྩུབ་འགྱུར་ཚལ་གྱི་དུར་ཁྲོད་ཆེན་པོར་རྫུ་
འཕྲུལ་གྱིས་བྱོན་ཏེ་སློབ་དཔོན་ཆེན་པོ་ཤྲཱི་སིདྷ་ལ་ཕྱག་དང་བསྐོར་བ་མཛད་
ནས་རྗེས་སུ་གཟུང་བར་ཞུས་པས་གནང་སྟེ། རྫོགས་པ་ཆེན་པོ་ནམ་མཁའ་
དང་མཉམ་པའི་རྒྱུད་ལ་སོགས་པ་སེམས་ཀློང་མན་ངག་གི་སྐོར་མཐའ་དག་
གསུངས་ཤིང་། ཁྱད་པར་དུ་ཐིག་ལེ་ཕྱི་ནང་གསང་བའི་སྐོར་མ་ལུས་པ་གསན་
དུས་ཡང་ཞུས་པ། སློབ་དཔོན་ཆེན་པོ་ལགས། ཚེ་འདི་ཉིད་ལ་ཟག་བཅས་ཀྱི་
ཕུང་པོ་མི་སྣང་བར་ལོངས་སྤྱོད་རྫོགས་པ་སྐུའི་ཞིང་ཁམས་མཐོང་ཞིང་། ཆོས་
ཀྱི་སྐུའི་ཞིང་ཁམས་སུ་སངས་རྒྱས་པའི་གདམས་ངག་ཅིག་གནང་བར་ཞུ་
འཚལ་ ཞེས་ གསོལ་ བ་ དང༌། ཤྲཱི་ སིདྷས་ གསུངས་ པ། རིགས་ ཀྱི་བུ་ཤིན་ཏུ་
ལེགས་ཀྱིས་ཆོས་ཐམས་ཅད་ཀྱི་ཡང་རྩེ། ལྟ་བ་ཐམས་ཅད་ཀྱི་ཞེ་ཕུགས། ཐེག་
པ་ཐམས་ཅད་ལས་འདས་ཤིང་།མཁའ་འགྲོ་ཐམས་ཅད་ཀྱི་སྙིང་ཏིག །གསང་
བ་བས་ཀྱང་ཆེས་ཤིན་ཏུ་གསང་བའི་དོན། འོད་གསལ་རྡོ་རྗེ་སྙིང་པོའི་ཐེག་པ་
ཆེན་པོ། སེམས་ལས་འདས་པ། ཡིད་དང་བྲལ་བ། རྣམ་པར་ཤེས་པ་ཐམས་
ཅད་ཀྱི་སྤྱོད་ཡུལ་དུ་མ་གྱུར་པ། ཡིན་མིན་གྱི་མཐའ་ལ་མི་གནས་ཤིང་ལྟ་སྒོམ་
བསྐྱེད་རྫོགས་ཀྱི་ཡུལ་ལས་འདས་པ། དུས་གསུམ་རྒྱལ་བ་ཐམས་ཅད་ཀྱི་
ཡུམ། རིག་འཛིན་ཆེན་པོ་རྣམས་ཀྱི་ཉེ་ལམ། མཐར་ཐུག་པའི་མན་ངག་བླ་ན་
མེད་པ། ལོ་གསུམ་གྱིས་སངས་རྒྱས་ཀྱི་བྱང་ཆུབ་འགྲུབ་པའི་གདམས་པ་ཞིག་
ཡོད་ཀྱིས་བསྟན་པར་བྱའོ་གསུངས་ནས། རྫོགས་པ་ཆེན་པོ་མཁའ་འགྲོ་སྙིང་
ཏིག་གི་དབང་དང་། དེའི་ཉམས་ལེན་མན་ངག་ཡི་གེར་རབ་ཏུ་མང་པོ་དང་།
-339-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
དེའི་རྒྱབ་བརྟེན་དུ་སྒྲ་ཐལ་འགྱུར་རྩ་བའི་རྒྱུད། ཡི་གེ་མེད་པ་གཞིའི་རྒྱུད། སྐུ་
གདུང་འབར་བ་རྟགས་ཀྱི་རྒྱུད། །རྫོགས་པ་རང་བྱུང་དབང་གི་རྒྱུད། །དོ་སྤྱོད་
སྨྲས་པའི་རྒྱུད། སྒྲོན་མ་འབར་བའི་རྒྱུད། རིག་ པ་ རང་ཤར་གྱི་རྒྱུད། རྡོ་རྗེ་
སེམས་དཔའ་སྙིང་གི་མེ་ལོང་གི་རྒྱུད། རིན་པོ་ཆེ་སྤུངས་པའི་རྒྱུད། ཉི་ཟླ་ཁ་
སྦྱོར་གྱི་རྒྱུད། ནོར་བུ་ཕྲ་བཀོད་ཀྱི་རྒྱུད། རིག་པ་རང་གྲོལ་གྱི་རྒྱུད། མུ་ཏིག་
ཕྲེང་བའི་རྒྱུད། ཀུན་ཏུ་བཟང་པོ་ཐུགས་ཀྱི་མེ་ལོང་གི་རྒྱུད། བཀྲ་ཤིས་མཛེས་
ལྡན་གྱི་རྒྱུད། སེང་གེ་རྩལ་རྫོགས་ཀྱི་རྒྱུད། ཀློང་དྲུག་པའི་རྒྱུད། ཀུན་ཏུ་བཟང་
མོ་ཀློང་གསལ་ཉི་མའི་རྒྱུད་དང་བཅོ་བརྒྱད་ཡོངས་སུ་རྫོགས་པར་གསུངས་
ཤིང་བསྟན་པ་གཏད་དེ་ལོ་ཉི་ཤུ་རྩ་ལྔའི་བར་དུ་གདམས་པའི་ཐོས་བསམ་
མཛད་ཅིང་བཞུགས་སོ། །དེ་ནས་དུར་ཁྲོད་ཆེན་པོ་སོ་སའི་གླིང་དུ་བྱོན། ལོ་
གསུམ་ཉམས་སུ་བླངས་པས་སྐྱེ་ཤི་གཉིས་སྤངས་ཆུའི་ཟླ་བ་ལྟ་བུའི་སྐུ་གྲུབ་
ནས། རྫུ་འཕྲུལ་གྱིས་གནས་རྣམ་པ་སྣ་ཚོགས་སུ་མི་དང་མི་མ་ཡིན་པའི་འགྲོ་
བ་རབ་ཏུ་མང་པོ་ལ་ཕན་པ་མཛད་ཅིང་། ཁྱད་པར་རྒྱ་གར་གྱི་རྒྱལ་པོ་དྷརྨཱ་པ་
ལའི་མཆོད་གནས་སུ་ཉིན་པར་བཞུགས་ཤིང་། མཚན་མོ་དུར་ཁྲོད་ཆེན་པོ་
བསིལ་བའི་ཚལ་དང་། སོ་ས་གླིང་དང་། རབ་ཏུ་སྣང་བྱེད་དང་། དགའ་བྱེད་
དང་། བྷ་ སིང་ དང་། ཐ་ཆུང་ དང་། འཇིགས་ བྱེད་ ལ་ སོགས་ པར་ བྱོན་ ཏེ།
མཁའ་འགྲོ་འབར་བའི་སྤྲིན་ཕུང་དང་ལྷན་ཅིག་གསང་སྔགས་ཀྱི་ཀུན་ཏུ་སྤྱོད་
པས་གནས་པར་མཛད་དོ།། །།
༈ དེའི་ཚེ་བོད་ཀྱི་ཡུལ་གངས་རིའི་ར་བས་བརྒྱན་པའི་ནང་བྲག་དམར་
མཚོ་མོའི་མགུལ་དང་ཉེ་བ་ན། བསིལ་ཁང་གི་ཕོ་བྲང་འོག་གཞི་པདྨའི་དྲྭ་བ་
-340-



གཏེར་འབྱུང་རིན་པོ་ཆེའི་ལོ་རྒྱུས།
ལྟར་བཀོད་ལེགས་པའི་སྟེང་ཙནྡན་སྦྲུལ་གྱི་སྙིང་པོ་དང༌། རིན་པོ་ཆེ་སྣ་ཚོགས་
ཀྱིས་བརྒྱན་པའི་ལྡིང་ཁང་ན། རྒྱལ་པོ་ཁྲི་ལྡེ་གཙུག་བརྟན་དང་བཙུན་མོ་གྱིམ་
ཤིང་ཀོང་ཇོ་གཉིས་རིན་པོ་ཆེའི་ཁྲི་ལ་གཟིམས་པའི་རྨི་ལམ་དུ་རྒྱ་ནག་པོའི་རི་
བོ་རྩེ་ལྔ་ནས་འོད་ཉི་མ་ཤར་བ་ལྟ་བུའི་རྩེ་ལས་ཁྱེའུ་ཞིག་བྱུང་ནས་བཙུན་མོའི་
ལྷམས་སུ་ཞུགས་པ་རྨིས་ཏེ་རྒྱལ་པོ་ལ་བཤད་པས་ཧྭ་ཤང་མངོན་ཤེས་མཁན་
ཞིག་བཞུགས་པ་ལ་དྲིས་པས། སྲས་བྱང་ཆུབ་སེམས་དཔའ་འཇམ་དཔལ་གྱི་
སྤྲུལ་པ་ཞིག་འཁྲུངས་པའི་ལྟས་ལེགས་པས་རིམ་གྲོ་ཆེར་བསྐྱེད་ཅིག་ཅེས་ཟེར་
རོ། །དེ་ནས་ཟླ་བ་དགུ་ངོ་དང་བཅུ་ན་ཁྱེའུ་ཤིན་ཏུ་མཛེས་པ་མིའི་བུ་མི་འདྲ་བ་
ལྷའི་ སྲས་འདྲ་བ་གཅིག་བལྟམས་སོ། །དེའི་ཚེ་ ཕོ་བྲང་གི་བྱང་ཤར་དུ་ཚེ་
དཔག་ཏུ་མེད་པའི་མཆོད་རྟེན་བརྒྱ་རྩ་བརྒྱད་བཞེངས་པའི་འཇིམ་པ་ལྷག་མ་
ལས་མཆོད་རྟེན་གཅིག་བརྩེགས་པས་གཟུག་མ་ཐུབ་ནས་བྲེས་ཐག་གིས་
བསྡམས་པས་གླེད་པོར་ཤོར་ཞེས་ཐམས་ཅད་བཞད་གད་དིར་དིར་བྱུང་བས་
དེའི་མིང་མཆོད་རྟེན་གླེད་པོ་བྲེས་ཐག་ཅན་ཞེས་གྲགས་ཤིང་རྒྱལ་པོ་སྐུ་ཚེ་རིང་
བར་རྟོགས་སོ། །རྟའི་ལོའི་དཔྱིད་ཟླ་ར་བའི་སྐར་མ་རྒྱལ་གྱི་ཉིན་པར་སྐུ་
བལྟམས་པའི་བཙས་སྟོན་རྒྱ་ཆེན་པོ་མཛད་ནས་མཚོ་ཆེན་པོའི་པདྨ་ལྟར་ཆེར་
བསྐྱེད་པ་ལས་ལོ་དུས་སུ་ཞབས་འཛུགས་པ་དང་མཚན་གསོལ་བའི་དགའ་
སྟོན་གྱི་ཚེ་མིང་ཅི་གདགས་བཀའ་བགྲོས་པ་ལས་རྒྱལ་བུ་ཉིད་བཞེངས་ནས་
གནམ་ལྷ་བབས་ཀྱི་རྒྱལ་པོ། ས་ལྷུན་གྲུབ་ཀྱི་མངའ་བདག །མགོ་ནག་ཡོངས་
ཀྱི་སྤྱི་རྗེ། སྤྲུལ་པའི་རྒྱལ་པོ་ཁྲི་སྲོང་ལྡེའུ་བཙན་ལགས་སོ་ཞེས་གསུངས་པས།
བོད་འབངས་ཐམས་ཅད་ཡ་མཚན་སྐྱེས་ནས་ཕྱག་འཚལ་ཞིང་འདུན་ནོ། །དེ་
-341-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
ནས་དགུང་ལོ་བཅུ་གསུམ་ལ་ཡབ་དགུང་དུ་གཤེགས་ནས་རྒྱལ་སྲས་མངའ་
གསོལ་ཞིང་བཞུགས་པ་ལས། བློན་པོ་ཆེན་པོ་མ་ཞང་གྲོམ་པ་སྐྱེས་དབང་ཆེ་
ནས་ཆོས་དར་དུ་ནི་མ་བཏུབ། ཐམས་ཅད་བོན་ལ་བཀོད་ནས་ཆབ་སྲིད་འཛིན་
པའི་ཚེ་རྒྱལ་པོ་ཐུགས་མ་བདེ་ནས། བློན་པོ་ཆེན་པོ་འགོས་ལ་བོད་ཐམས་ཅད་
དམ་པའི་ཆོས་ལ་དགོད་པའི་ཐབས་དྲིས་པས། འགོས་ཀྱི་མཆིད་ནས་དེ་ཤིན་
ཏུ་ལེགས་པས་རྒྱལ་པོ་སྐུ་ཆག་ཆེ་བའི་གླུད་དུ་བློན་པོ་ཆེན་པོ་གཉིས་ལོ་གསུམ་
མ་ཆོད་པར་བཅུག་ན་ཕན་ཞེས་སྒྲོག་ཏུ་གཞུག་གིས། དེ་དུས་དེ་ལྟར་མཛད་
པར་ཞུ་ཞེས་གླེང་ནས་མོ་རྩིས་པ་རྣམས་ལ་བརྔན་པ་བྱིན་ནས་སྒྲོག་ཏུ་བཅུག་
པས་རྒྱལ་ཁམས་ཐམས་ཅད་དུ་བསྒྲགས་པའི་ཚེ་རྒྱལ་པོས་བློན་འཁོར་ཀུན་
བསགས་ནས་ངའི་གླུད་ལ་འགྲོ་ནུས་སུ་ཡོད་དྲིས་པས། འགོས་རྒན་པོ་ལངས་
ཏེ་ངས་གཅིག་འགྲོ་བར་ཞུ་ཟེར་བ་དང་། མ་ཞང་ཡང་འགྲན་པས་ལངས་ཏེ་
ངས་ ཀྱང་ འགྲོ་བར་ཞུ་ཟེར་རོ། །དེ་ནས་སྟོད་ལུང་ བྲང་མདར་མ་ཆོད་པ་
བརྩིགས་ཏེ་ལོ་གསུམ་གྱི་ཡོ་བྱད་དང་བློན་ཆེན་པོ་གཉིས་བཅུག་དུས། གྱད་ཀྱི་
སྐུ་བློན་ཏ་ར་ཀླུ་གོང་ལ་རྒྱལ་པོས་འགོས་རྒན་ཐོན་ཅིག་གསུངས་པས། ཏ་ར་
ཀླུ་གོང་གིས་མ་ཆོད་པའི་སྒོ་ཕ་ཝང་ཆེན་པོས་གཅོད་དུས། འགོས་ཀྱིས་བྱ་རྒོད་
ཀྱི་ལྷམ་དང་ཐུལ་པ་གྱོན་ནས། ཕབ་གོལ་གོལ་ཐོགས་ཏེ་བུག་སྒོར་འོངས་པའི་
ཕྱི་བཞིན་མ་ཞང་གིས་ཀྱང་འབྲངས་པས། ཐལ་མོ་བརྡབས་ནས་ཕན་ཞེས་
ལགས་པ་དེང་བྱས་པས། ཏ་ར་ཀླུ་གོང་གིས་ཡར་ཐེན་པ་ལ་མ་ཞང་གིས་
འཇུས་པས་རྒོད་སྤུ་སྤར་གང་ཐོབ་ནས་ལུས་སོ། །དེ་ནས་ཀླུ་གོང་གི་སྒོ་བཅད་
དེ་མཆད་པ་སྲུང་མི་བཞག་ནས་ཚུར་འོངས་ཏེ། རྒྱ་ཚ་ལྷས་སྣང་བྱང་མི་མེད་
-342-



གཏེར་འབྱུང་རིན་པོ་ཆེའི་ལོ་རྒྱུས།
ལུང་སྟོང་དུ་གནག་རྟ་འཚོལ་བ་སྙད་བཏགས་ནས་སྤྲུགས། སྦལ་རྒྱལ་ཏོ་རི་
འཛུམ་ལྟག་དགྱེད་ཀྱིས་ཤི་བས་ཆོས་ལ་མི་དགའ་བའི་བློན་པོ་ཅིག་ཀྱང་མེད་
པའི་ཚེ། སྦ་སངས་ཤི་ལ་གསེར་ཕྱེ་བྲེ་གང་རྫོངས་ནས་པཎྜི་ཏ་གདན་འདྲེན་
པར་ མངགས་སོ། །དེ་ནས་ འགོས་ཀྱི་རྒྱལ་ པོ་ ལ་ གསོལ་ པ། བོད་ ཀྱི་ བློན་
འཁོར་ནི་ཆོས་ལ་དད་པ་ཉུང་བས་དང་པོ་ནས་གཙུག་ལག་ཁང་བཞེངས་པར་
བྱས་ན་མི་དགའ་བས་ཐབས་བྱེད་དགོས་སོ། །ཐམས་ཅད་ཚོགས་པ་ན་སྔོན་གྱི་
ཡབ་མེས་རྣམས་ཀྱི་ཕྱུག་ རིས་དང་མངའ་ཐང་རྒྱ་ཆེར་མཛད་པའི་ རྗེས་སུ་
འཇུག་དགོས་པས། ཤངས་རི་མི་འགྱུར་རིན་པོ་ཆེའི་རྩེ་ལ་ཤེལ་གྱི་མཁར་ཐོག་
སྟོང་དང་ལྡན་པ་ཤར་ཕྱོགས་སུ་ཞང་པོ་རྒྱ་ཡི་ཡུལ་མཐོང་བ་གཅིག་བརྩེག་
གམ། ཁས་པུ་རི་ཟངས་ཀྱི་སྦུབས་སུ་འཐུམ་མམ། ཝ་ལུང་གྲོག་པོ་གསེར་ཕྱེས་
འགེངས་སམ། ཀ་ཆུའི་ཐང་ལ་ཁྲོན་པ་འདོམ་དགུ་བརྒྱ་དང་དགུ་བཅུ་རྩ་དགུ་
ཡོད་པ་ཞིག་འབྲུའམ། གཙུག་ལག་ཁང་བྲེའི་ཞབས་ཙམ་ཞིག་བཞེངས། གང་
བྱེད་དྲིས་ཤིག་ཅེས་ཞུས་ནས། ལོ་གསར་རྒྱལ་གྱི་ཟླ་བ་ལ་ཐམས་ཅད་ཚོགས་
པའི་ཚེ་རྒྱལ་པོས་དེ་སྐད་བཀའ་སྩལ་པ་དང་། ཐམས་ཅད་ལན་མ་ཐེབས་པར་
ཁ་རོག་ལུས་པ་ལས་འགོས་ཀྱིས་ལངས་ཏེ། རྗེ་གཅིག་ལགས་ཤངས་རིའི་སྟེང་
དུ་ཤེལ་གྱི་མཁར་ཞང་པོ་རྒྱ་ཡི་ཡུལ་མཐོང་བ་སུས་ཀྱང་མི་འགྱངས། འགྱོངས་
ཀྱང་དེ་ལ་དགོས་པ་ཆུང་། བོད་ཀྱི་ཕྲུ་བ་དང་གཟར་བུ་ཡན་ཆོད་ཟངས་སུ་སོང་
ཡང་ཁས་པུ་རི་མི་ཐུམ། ཝ་ལུང་གྲོག་པོ་ཙང་འགྲམ་གྱི་བྱེ་མས་ཀྱང་མི་ཁེངས་
ན་གསེར་ཕྱེས་ག་ན་ཁེངས། ཀ་ཆུའི་ཐང་ལ་ཁྲོན་པ་འདོམ་གང་འདུས་པ་དང་
ཆུས་ཁེངས་ནས་འདུ་ས་མེད་ན་དགུ་བརྒྱ་དང་དགུ་བཅུ་རྩ་དགུ་ཇི་ལྟར་འདུ། །
-343-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དེ་བས་ཀྱང་གཙུག་ལག་ཁང་བྲེ་ཞབས་ཙམ་ཞིག་བཞེང་ན་ཚེ་འདི་ཕྱི་གཉིས་
ཀར་བདེ་ཞིང་མཐར་ཐུགས་སངས་རྒྱས་ཀྱི་གོ་འཕང་ཐོབ་པ་ཞིག་འབྱུང་བས་
དེ་མི་འཐད་ལགས་སམ་ཞེས་ཞུས་པས། བོད་འབངས་ཀྱི་བློན་འཁོར་ཐམས་
ཅད་དགའ་སྟེ་འཐད་དི་རིར་བྱུང་ངོ་། །དེའི་ཚེ་སངས་ཤིས་བལ་ཡུལ་དུ་ཕྱིན་ཏེ་
པཎྜི་ཏ་སུ་མཁས་དྲིས་པས། ཤཱནྟ་རཀྵི་ཏ་མཁས་པར་ཐོས་ནས་བཙལ་བས་
བལ་པོ་ལྷ་མངས་ཀྱི་གཙུག་ལག་ཁང་ན་བཞུགས་པའི་དྲུང་དུ་གསེར་ཕྱེ་ཕུལ་
ནས་ཞུས་པས། མཁན་པོ་ཞི་བ་འཚོའི་ཞལ་ནས་ངས་ལོ་དགུ་བརྒྱ་སྒྲིག་པ་
ལས་ཁྱེད་ཀྱི་རྒྱལ་པོ་དེ་ད་དུང་མ་བྱུང་། རེ་འཕྱི་རྒྱལ་པོ་བཙས་དུས་ངའི་སོ་
མེད་པ་ལས་གཅིག་པོ་འདི་ཕྱིས་སྐྱེས་སོ་ཞེས་གསུངས་ཏེ་བོད་ཡུལ་དུ་བྱོན་
ནས་རྗེ་བློན་ཀུན་གྱིས་བསུ་བ་མཛད་དེ་གཙུག་ལག་ཁང་བརྩིག་པའི་བཀའ་
བགྲོས་པ་ལས་རྒྱལ་པོའི་ཞལ་ནས་སྔར་གྱི་ཡབ་མེས་ཀྱིས་བཞེངས་པའི་ལྷ་
ཁང་ལས་ཆེས་ལྷག་པ་འཛམ་བུའི་གླིང་ན་འགྲན་གྱིས་དོ་ཟླ་དང་བྲལ་བ་ཞིག་
བཞེང་པས་བཀོད་པ་མཛད་པར་ཞུ་གསུངས་པ་དང་། མཁན་པོ་བོ་དྷི་ས་ཏྭའི་
ཞལ་ནས་འོ་ན་སྔོན་རྣལ་འབྱོར་པ་ཞིག་གིས་མི་རོ་གསེར་དུ་བསྒྲུབས་པའི་ལྕེ་
ལས་མཁའ་སྤྱོད་དུ་འགྲོ་བའི་རྫུ་འཕྲུལ་ཕལ་ཆེར་གྲུབ་ནས། དགེ་ཚུལ་གཅིག་
རོའི་ལྕེ་གཅོད་དུ་བཅུག་པའི་རལ་གྲི་བཟུང་བས་སུམ་ཅུ་རྩ་གསུམ་གྱི་ཡུལ་
ནས་གླིང་བཞི་རི་རབ་དང་བཅས་པའི་བཀོད་པ་མཐོང་སྟེ། ཕྱིར་ལོག་ནས་
རལ་གྲི་རྣལ་འབྱོར་པ་ལ་གཏད་པའི་བརྔན་པར་རོ་ཉིད་ཇི་ལྟར་བཅད་ཀྱང་
གསེར་དུ་སོང་བ་ལས་གཞི་བླངས་ནས། རྒྱ་གར་ཤར་ཕྱོགས་ན་ཨོ་ཏན་ཏ་
གཙུག་གི་ནོར་བུའི་གཙུག་ལག་ཁང་ཞེས་བྱ་བ་ཡོད་པས་དེ་ལ་དཔེ་བླངས་ཏེ་
-344-



གཏེར་འབྱུང་རིན་པོ་ཆེའི་ལོ་རྒྱུས།
བཞེང་པར་བྱའོ་གསུངས་ནས་ས་གཞི་བྱིན་གྱིས་བརླབས་ཏེ་རྒྱལ་པོས་གསེར་
གྱི་འཇོར་བསྣམས་ནས་བརྐོས་པས་འབྲས་ཕུལ་བདུན་དང་། རིན་པོ་ཆེ་སྣ་
བདུན་གྱི་སིལ་མ་ཕུལ་གང་བྱུང་དུས་མཁན་པོའི་ཞལ་ནས། སི་ཏི་སི་ཏི། ཕ་ལ་
ཕ་ལ་གསུངས་པས་ཅི་གསུང་དྲིས་པ་ན། ལོ་ཙཱ་བ་ན་རེ་འགྲུབ་བོ་འགྲུབ་བོ་
བཟང་བཟང་ཞེས་གསུངས་པ་ཡིན་ཟེར་རོ། །དེ་ནས་རྨང་བཏིང་ནས་བརྩིག་
པས་བྲག་དམར་གྱི་བུའི་རི་རྔ་མོ་འདྲ་བའི་རྩེ་ལ་བོད་ཀྱི་ལྷ་འདྲེ་ཀུན་ཚོགས་
ནས་ལྷ་འདྲེའི་དམག་གིས་ཉིན་བརྩེགས་པ་ཀུན་མཚན་བཤིག་ནས་བརྩིག་ཏུ་
མ་སྟེར་རོ། །དེའི་ཚེ་རྒྱལ་པོ་དང་བློན་པོ་ཆེན་པོ་འགོས་པདྨ་གུང་བཙན་གཉིས་
ཀྱིས་པཎྜི་ཏ་ལ་ཞུས་པ། སྔར་མི་རྣམས་ཀྱིས་བར་ཆད་བྱས། ད་ནི་མི་མ་ཡིན་
རྣམས་ཀྱིས་བར་ཆད་བྱས་པས་ཇི་ལྟར་བྱས་ཀྱང་དམ་པའི་ཆོས་དར་དུ་མི་སྟེར་
བ་ལགས་སམ་ཇི་ལྟར་བགྱི་ཞེས་བརྗོད་དུས་མཁན་པོས་གསུངས་པ། བོད་ཀྱི་
ཡུལ་ལྷ་མ་སྲིན་མ་བྱེ་བའི་ས་འདི་གདུལ་ཤིན་ཏུ་དཀའ་ཡང་ཐབས་མཆིས་ཏེ།
སྔོན་རྒྱ་གར་གྱི་ཡུལ་མ་ག་ཏའི་གྲོང་ཁྱེར་ན་བྱ་རྫི་མོ་བདེ་མཆོག་ཅེས་བྱ་བ་ལ་
བུ་གསུམ་ཡོད་པ་ལས། མ་ཚེའི་དུས་བྱས་པ་ན་བུ་རྣམས་ཀྱི་དེའི་དགེ་རྩར་
མཆོད་རྟེན་བྱ་རུང་ཁ་ཤོར་ཤེས་བྱ་ཤིན་ཏུ་ཆེ་བ་གཅིག་བཞེངས་ནས་ཕུ་བོས་
སྨོན་ལམ་བཏབ་པ། མ་འོངས་པའི་ཚེ་མཐའ་འཁོབ་ཆོས་མེད་པ་མུན་པའི་
སྨག་རུམ་དང་འདྲ་བར་བདག་གིས་དམ་པའི་ཆོས་དར་ཞིང་རྒྱས་པར་བྱེད་པའི་
རྒྱལ་པོར་གྱུར་ཅིག་ཅེས་བརྗོད་ པ་ དང༌། གཉིས་པ་ དེའི་ སྨོན་པ། དེའི་ཚེ་
སངས་རྒྱས་ཀྱི་བསྟན་པ་དགོས་པས་རབ་ཏུ་བྱུང་བའི་མཁན་པོར་གྱུར་ཅིག་
ཅེས་བརྗོད་པ་དང་། ཐ་ཆུང་དེས་སྨོན་པ། དེའི་ཚེ་ཆོས་ལ་བར་དུ་གཅོད་པ་
-345-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ག
ཐམས་ཅད་བསྲུང་བའི་སྔགས་མཁན་མཐུ་སྟོབས་དང་ལྡན་པར་གྱུར་ཅིག་ཅེས་
བརྗོད་པ་དང་
། ས་རྡོ་བསྐྱེལ་བའི་བོང་བུ་དེས་སྨོན་པ། དེའི་ཚེ་ཆོས་ལ་མི་
དགའ་བའི་བློན་པོ་དབང་པོ་ཆེ་ཞིག་ཏུ་གྱུར་ཅིག་ཅེས་བརྗོད་པ་དང༌། བྲན་
གཡོག་ཅིག་གིས་ཐོས་ནས་དེ་ཉིད་ལས་བཟློག་པར་སེམས་བསྐྱེད་དོ། །དེའི་
ཚེ་དེའི་དུས་ཀྱི་ཕུ་བོ་ནི་རྒྱལ་པོའོ། །བར་མ་ནི་ཁོ་བོའོ། །གསུམ་པ་ནི་རྒྱ་གར་
གྱི་ཡུལ་ན་རྒྱལ་པོ་དྷརྨཱ་ཕ་ལའི་མཆོད་གནས་སུ་ཨོ་རྒྱན་གྱི་སློབ་དཔོན་ཆེན་པོ་
པདྨ་འབྱུང་གནས་ཞེས་བྱ་བ་མཁས་ཤིང་གྲུབ་པ་བརྙེས་པ། མཐུ་དང་རྫུ་
འཕྲུལ་ཐོགས་པ་མེད་པ་ཞིག་བཞུགས་པ་དེ་ཡིན་ནོ། །བོང་བུ་ནི་ཞང་གྲོམ་པ་
སྐྱེས་སོ། །བྲན་གཡོག་ནི་འགོས་པདྨ་གུང་བཙན་ནོ། །དེ་བས་ན་སློབ་དཔོན་
ཆེན་པོ་པདྨ་སཾ་བྷ་ཝ་སྤྱན་དྲོངས་ཤིག་གསུངས་སོ། །དེ་ནས་སྦས་མང་པོ་རྗེ་
གསལ་སྣང་དང་། སེང་མགོ་ཀླུ་དཔལ་གཉིས་ལ་གསེར་ཕྱེ་བྲེ་གསུམ་དང་
གཡོག་གསུམ་རྫོངས་ཏེ་མི་ལྔ་རྒྱ་གར་དུ་ཆས་པ་སློབ་དཔོན་གྱིས་མཁྱེན་ཏེ།
རྒྱ་གར་ཡུལ་ནས་རྫུ་འཕྲུལ་གྱིས་མང་ཡུལ་རྫ་ཡི་ར་བར་གཡའ་རི་གོང་གི་བྲག་
ཕུག་ཏུ་བྱོན་ཏེ་ཟླ་བ་གསུམ་དུ་བཞུགས་པའི་འོག་ཏུ་བང་ཆེན་པ་མི་ལྔ་དང་
མཇལ་ཏེ་མཁྱེན་བཞིན་དུ་གར་འགྲོ་གསུངས་པས། དེ་རྣམས་ཀྱི་ངེད་བོད་ཀྱི་
རྒྱལ་པོས་སློབ་དཔོན་ཆེན་པོ་པདྨ་གདན་འདྲེན་དུ་གཏོང་བས་རྒྱ་གར་དུ་འགྲོ་
ཞེས་ཞུས་པ་དང་། སློབ་དཔོན་ཞབས་ས་ལ་མ་རེག་པར་བཞུགས་ཏེ་དེ་ནི་ང་
ཡིན་ཏེ་ཁྱེད་རྣམས་རེ་འཕྱི། ཟླ་བ་གསུམ་དུ་འདིར་བསྡད་པ་ཡིན་གསུངས་
པས་ཐམས་ཅད་དད་པ་སྐྱེས་ཏེ་ཐུགས་རྗེ་རེ་ཆེ་ཟེར་ནས་ཕྱག་འཚལ་བསྐོར་བ་
བྱས་ནས་གསེར་རྣམས་ཕུལ་བས་ད་དུང་ཕུལ་ཅིག་གསུངས་པའི་ཚེ་རང་རང་
-346-



གཏེར་འབྱུང་རིན་པོ་ཆེའི་ལོ་རྒྱུས།
གི་གོས་ལྷམ་ཡང་ཕུལ་དུས་ད་དུང་ཕུལ་ཅིག་གསུངས་པས་རང་རང་བརྐྱང་
ཕྱག་འཚལ་ཏེ་ལུས་ཕུལ་བས་ཤིན་ཏུ་མཉེས་ཏེ་གསུངས་པ། བོད་ཀྱི་དད་པ་ལ་
གཡོ་ཟོག་ཨེ་འདུག་བལྟས་པ་ཡིན་གྱིས་གསེར་གྱིས་ཅི་བྱེད། འདོད་ན་སྣང་
སྲིད་ཐམས་ཅད་གསེར་དུ་ཡོད་གསུངས་ནས་ཕུལ་བའི་གསེར་རྣམས་གཏོར་
བས། བང་ཆེན་པ་རྣམས་སེམས་ཕོངས་ཅུང་ཟད་སྐྱེས་པ་ལ་ཐུ་བར་བྱེ་མ་
བླུགས་ཏེ་དར་ཅིག་ན་གསེར་དུ་སོང་བས་ངོ་མཚར་སྐྱེས་སོ། །དེ་ནས་མང་
ཡུལ་གྱི་གཡས་ཀྱི་རི་རྣམས་གཡོན་དུ་སྤོས། གཡོན་གྱི་རི་རྣམས་གཡས་སུ་
བཞག་པས་དད་པ་ལྷག་པར་སྐྱེས་ནས་བརྐྱང་ཕྱག་བྱས་ཏེ་གཤེགས་པར་ཞུས་
ནས་བྱོན་དུས། ཞང་ཞུང་གི་བསྟན་མ་མུ་ཛ་མེད་ཀྱིས་རི་གཉིས་སུ་བརྫུས་ནས་
དེའི་བར་དུ་དཔོན་སློབ་ཀུན་བཙིར་བ་ན། ཁ་ཊཾ་ཀའི་ཡུ་བས་གཅིག་ཕར་
བསྐྱེལ། གཅིག་ཚུར་བསྐྱེལ་ནས་སྡིགས་མཛུབ་མཛད་པས་མོ་དངངས་ཤིང་
བྲེད་ནས་སྲོག་སྙིང་ཕུལ་ཏེ་སྲུང་མར་ཁས་བླངས་པས་གསང་མཚན་གངས་ཀྱི་
ཡུམ་ཆེན་རྡོ་རྗེ་གཡུ་བུན་མར་བཏགས་སོ། །དེ་ནས་བྱང་གནམ་ཐང་ལ་བྱོན་
པས་གནམ་སྨན་དཀར་མོས་ཐོག་ཕབ་པ་སློབ་དཔོན་གྱི་ཕྱག་གི་མཐིལ་དུ་ཆུ་
མེ་ལོང་གང་བསྣམས་པར་བབས་པས་ཁྲག་སྲན་མའི་གའུ་ཙམ་བདུན་དུ་སོང་
བས་ངོ་མཚར་སྐྱེས་ཏེ་ཕྱག་འཚལ་ཏེ་དཔལ་མོ་དཔལ་མཚོར་བྲས་པ་ལས་སློབ་
དཔོན་གྱིས་རྡོ་རྗེ་གཅིག་བརྒྱབ་པས་མཚོ་ཁོལ་ཞིང་མིག་ཡ་གཅིག་ཞར་ནས་ཤ་
རུས་བྱེ་སྟེ་ཀེང་རུས་ཀྱི་རྣམ་པར་བྱས་ནས་བཟོད་པར་གསོལ་ཏེ་སྲོག་སྙིང་ཕུལ་
བས། མིང་ཡང་ཤ་མེད་གངས་དཀར་རྡོ་རྗེ་སྤྱན་གཅིག་མར་བཏགས་སོ། །དེ་
ནས་འོ་ཡུག་ན་མར་བྱོན་དུས་བོད་ཀྱི་བསྟན་མ་བཅུ་གཉིས་ཀྱིས་རི་ཡི་བར་དུ་
-347-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བཙིར་བའི་རྫུ་འཕྲུལ་བསྟན་པས་ཕྱག་འཁར་གྱིས་སོ་སོར་བོར་ཏེ། གཡའ་རི་
གངས་རི་སྨན་རི་ལ་སོགས་པ་བསྟན་མའི་གནས་ཕལ་ཆེར་བ་ཤིག ཁ་རག་
ཚལ་པ་གཉིས་སུ་མཛད་པས་ཤིན་ཏུ་བྲེད་དེ་སྲོག་སྙིང་ཕུལ་ནས་བཀའ་ཡི་
བསྲུང་མ་དང་བོད་དུ་མུ་སྟེགས་མི་འཇུག་པའི་དམ་ཚིག་ཁས་བླངས་སོ། །དེ་
ནས་ལྕེ་ཡུལ་ཤ་བོ་ལུང་དུ་ཆགས་ཕེབས་དུས་ཤམ་པོས་གཡག་ཆེན་པོ་རི་དང་།
མཉམ་པར་བརྫུས་ནས་བར་ཆད་བརྩམས་པས། སྡིགས་མཛུབ་ཅིག་མཛད་
དུས་ བྱིས་པ་ཟུར་ཕུད་ལྔ་པ་ཅིག་ཏུ་སོང་ཏེ་སྲོག་སྙིང་ཕུལ་ནས་ དམ་ ལ་
བཏགས་སོ། །དེ་ནས་སྐུ་ལྷ་ཐང་ལྷའི་རྩར་བྱོན་པ་ན་ཐང་ལྷས་གནོད་སྦྱིན་
སྟོབས་པོ་ཆེར་སྤྲུལ་ཏེ་ཟ་བྱེད་ཀྱི་མཆེ་བ་གཙིགས་པ་ན་སྡིགས་མཛུབ་མཛད་
པ་ཙམ་གྱིས་བྱིས་པ་ལོ་བརྒྱད་པའི་ཚུལ་ཙམ་དུ་སོང་ནས་བཟོད་པར་གསོལ་ཏེ་
སྲོག་གི་སྙིང་པོ་ཕུལ་ནས་སློབ་དཔོན་དཔོན་སློབ་ལ་དྲོ་དྲངས་ཏེ། ཁ་ཟས་དང་
སྤྱན་གཟིགས་དཔག་ཏུ་མེད་པས་མཆོད་དོ། །དེ་ནས་བྱང་ལམ་ལས་འཕན་
ཡུལ་དུ་གཤེགས་པའི་ལམ་དུ་བྱང་གི་ཏིང་ཏིང་ཏིང་ལོ་སྨན་དང་། སྟག་སྨན་གྱི་
སྡོང་དང་། བྱང་ཕུག་གནམ་སྨན་གསུམ་གྱིས་བྱང་ཐུན་གསུམ་གྱི་ལྷགས་པ་
ཐམས་ཅད་དུས་གཅིག་ཏུ་བསྡུས་ནས་སློབ་དཔོན་འཁོར་དང་བཅས་པ་ལ་
བརྒྱབ་པས། ཐམས་ཅད་མེ་ཕུང་གཅིག་ཏུ་སྒོམ་དུས་སྨན་གྱི་གནས་ཐམས་ཅད་
ཚིག་ཅིང་བཟོད་པར་གསོལ་ཏེ་ གནོད་སྦྱིན་མིང་སྲིང་མ་ལུས་པ་དམ་ལ་
བཏགས་སོ། །དེའི་ཚེ་འཕན་ཡུལ་ལུང་པ་གཟིགས་པས་རྟ་རོ་དམར་པོ་ཁ་ཕྱེ་
བ་འདྲ་བའི་ལུང་པ་ལ་མི་འགྲོ་གསུངས་ནས་སྟོད་ལུང་དུ་བྱོན་ཏེ། གྲམ་བུ་ཚལ་
དུ་གུང་ཅིག་བཞུགས་ཏེ་བཙན་ཐམས་ཅད་དམ་ལ་བཏགས་ནས་ལམ་བར་
-348-



གཏེར་འབྱུང་རིན་པོ་ཆེའི་ལོ་རྒྱུས།
བྱོན་དུས་བདུད་ཐམས་ཅད་དམ་ལ་བཏགས་ཤིང་། གཡའ་རི་གོང་དུ་རྒྱལ་པོ་
ཐམས་ཅད་དམ་ལ་བཏགས་ནས། གཞོང་པར་ཆགས་ཕེབས་དུས་དྲོ་ལ་བབས་
ནས་ཆུ་མེད་པ་ལ་ཁ་ཊཾ་གའི་ཡུ་བ་ལན་བདུན་ས་ལ་བརྡུངས་པའི་ཤུལ་ནས་
ཡར་ལ་ཆུ་ཡན་ལག་བརྒྱད་དང་ལྡན་པ་རྐ་བདུན་བྱུང་བ་ལ་གཞོང་པའི་ལྷ་ཆུ་
རྐ་བདུན་ཞེས་གྲགས་སོ། །དེ་ནས་ཟུར་མཁར་ལ་བྱོན་དུས་རྒྱལ་བློན་ཀུན་
གྱིས་བསུ་བ་ཆེན་པོ་མཛད་དུས། རྒྱལ་པོའི་ཐུགས་དགོངས་ལ་ང་ཆོས་སྐྱོང་
བའི་རྒྱལ་པོ་ཡིན་པས་ཐོག་མར་ང་ལ་ཕྱག་བྱེད་དམ་སྙམ་པ་སློབ་དཔོན་གྱིས་
མཁྱེན་ནས་ཆིབས་ལྕག་བྲག་ཁར་ཚུགས་ཤིག་གསུངས་ཏེ། ཕྱག་ཡ་གཅིག་
དེངས་མཛད་པས་བྲག་འབྱུང་པོའི་སྙིང་དང་འདྲ་བ་ཚལ་པ་གསུམ་དུ་གས་
ཤིང་། འཇོལ་བེར་གྱི་མཐའ་ཆག་ལ་མེ་རམ་ རམ་བྱུང་བས་འཇིགས་ཤིང་ངོ་
མཚར་སྐྱེས་ནས་ཕྱག་དབུ་ཐོད་བུད་བུད་བཙལ་བསྐོར་བ་བྱས་ནས་ཕོ་བྲང་དུ་
སྤྱན་དྲངས་པས་ཐོག་མར་རི་འདིའི་སྟེང་དུ་འགྲོ་གསུང་ནས་ཁས་པུ་རིའི་རྩེ་ལ་
གཤེགས་ཏེ་རྡོ་ལ་སྦྱིན་སྲེག་མཛད་པས་རང་བཞིན་གྱིས་མེ་འབར་ཏེ་བོད་ཀྱི་
ལྷ་འདྲེ་ཐམས་ཅད་དམ་ལ་བཏགས་ནས་ཕོ་བྲང་དུ་སྤྱན་དྲངས་ཏེ་གསེར་གྱི་
སེངྒེའི་ཁྲི་སུམ་བརྩེགས་ལ་བཞུགས་དུས། ཞལ་ཟས་དང་འཇིག་རྟེན་གྱི་སྤྱན་
གཟིགས་སྣ་ཚོགས་བཤམས། གསེར་གྱི་མཎྜལ་ལ་གཡུ་ཡི་ཚོམ་བུ་བཀྲམ་པ་
ཕུལ་ནས་ས་གཞི་འདུལ་བར་ཞུས་པས་སློབ་དཔོན་གྱི་ཞལ་ནས། བོད་ཀྱི་ཡུལ་
འདི་ལྷ་མ་སྲིན་སྡེ་བརྒྱད་ཀྱིས་བདག་བྱས་ཤིང་། ཁྱད་པར་ཀླུ་ཡི་དབང་བྱས་
པར་འདུག་པས་ལམ་དུ་ཡང་མང་པོ་བཏུལ་ནས་མཆིས། བྱང་ཤར་གྱི་ཡུལ་ཕ་
གི་ན་བོད་ཡུལ་དབུས་ལ་དབང་བྱེད་པའི་ཀླུ་ཞིག་འདུག་པས། དེར་ཀླུ་གཏེར་
-349-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གཞུག་པར་བྱའོ་གསུངས་ནས་མལ་གྲོར་བྱོན་ཏེ་ཀླུའི་རྒྱལ་པོ་མལ་གྲོ་གཟི་
བྱིན་ལས་ས་བསླངས་ཤིང་ཀླུ་གཏེར་རིན་པོ་ཆེ་སྣ་ཚོགས་བཅུག་ནས། མལ་
གྲོའི་མདར་བྱོན་དུས་སྐམ་འཕྲང་ན་ཉི་ཚེ་བའི་དམྱལ་བ་མང་པོ་གཟིགས་ནས།
དེ་དག་གི་དོན་དུ་ཐུགས་རྗེ་ཆེན་པོ་འཁོར་བ་དོང་སྤྲུགས་ཀྱི་ཆོ་ག་དང་། ཡོ་ག་
ངན་སོང་སྦྱོང་བའི་ཆོ་ག་མཛད་པས། ཉི་ཚེ་བའི་དམྱལ་བ་པ་རྣམས་སུམ་ཅུ་རྩ་
གསུམ་གྱི་ལྷར་སྐྱེས་ནས་མེ་ཏོག་གི་ཆར་བབས་སོ། །དེང་སང་ནི་མལ་གྲོ་སྐམ་
འཕྲང་གི་རྡོ་བ་རྣམས་མིག་ཚགས་ལྟར་སྣང་ཞིང་། ས་ཕྱོགས་དེ་ཟབས་རིང་
བའི་རྟགས་སུ་སྡིང་སྡིང་ཞེས་གྲགས་སོ། །དེ་ནས་ཧས་པོ་རིར་བྱོན་ནས་ཀླུ་
སྨན་དང་ས་བདག་ལ་ཆུ་གཏོར་བྱིན་ནས་དམ་ལ་བཏགས་དུས། ཁམས་ཀྱི་རྨ་
ཆེན་པོམ་ར་འོང་དུ་མ་བཏུབ་ནས་ལྕགས་ཀྱུའི་ཕྱག་རྒྱས་བཀུག་པས། རྐང་པ་
ཡ་གཅིག་གཡེར་མོ་ཐང་ལ་བཞག །ཡ་གཅིག་ཧས་པོ་རི་ལ་བཞག་ནས་བདག་
ནི་བཙན་ཞིང་ཆེ་བ་ཞིག་ལགས་ན་ཅི་བགྱི་ཟེར་དུས། རྒྱལ་པོའི་དགོངས་པ་
ཐམས་ཅད་རྫོགས་པར་སྒྲུབས་ཤིག་ཅེས་བཀའ་བསྒོའོ། །དེའི་ཚེ་སྣང་སྲིད་ཀྱི་
ལྷ་མ་སྲིན་སྡེ་བརྒྱད་དབང་དུ་བསྡུས་ཤིང་དམ་ལ་བཏགས་ནས་གཙུག་ལག་
ཁང་རྩེག་པའི་གྲོགས་དང་། ཆོས་དར་བའི་དམ་ཚིག་ཁས་ལེན་དུ་བཅུག་སྟེ།
ས་འདུལ་བར་དགོངས་ནས་ཇི་ཙམ་ཞིག་གི་རྒྱ་ཁྱོན་དང་མཉམ་པའི་ལྷ་ཁང་
བཞེང་དྲིས་པས། རྒྱལ་པོ་ཉིད་ཀྱི་མདའ་རྒྱང་དང་མཉམ་པའི་གཙུག་ལག་ཁང་
བརྩིག་པར་དམ་བཅས་པས། བློན་པོ་འཕྲུལ་གྱི་དགོངས་པ་མངའ་བ་རྣམས་
ཀྱི་བགྲོས་པ། རྒྱལ་པོའི་མདའ་རྒྱང་ནི་ཕལ་པའི་རྩལ་པོ་ཆེ་གསུམ་ལས་རིང་
བས་དེ་ཙམ་ནི་བཞེང་ཡང་མི་ཟིན། ཟིན་ ཀྱང་ ཕྱི་རབས་ཀྱི་ཚེ་བསྐྱང་བར་
-350-



གཏེར་འབྱུང་རིན་པོ་ཆེའི་ལོ་རྒྱུས།
དཀའ་བས། མདའ་ བློན་ པོའི་ མདའ་ ལ་ མཛད་ པར་ གསོལ་ནས་འཕེན་དུ་
འཇུག་དགོས། བཀའ་སྩལ་པ་ལས་འགལ་ནའང་མི་རུང་ངོ་ཟེར་ནས་རྒྱལ་པོ་
ལ་གསོལ་བས་དེ་ལྟར་བགྱི་འོ་གསུངས་པའི་ཚེ། མདའི་སྨྱུག་མར་དངུལ་ཆུས་
བཀང་ནས་མི་མངོན་པར་བྱས་ཏེ་ཕུལ་པ་ཉིད་འཕངས་པས། སྔོན་ལས་ཕྱེད་
ཙམ་གྱིས་རྒྱང་ཐུང་བར་ལུས་པས་འདི་བས་རིང་བར་འགྲོ་སྙམ་ནས་མདའ་ལ་
གཟིགས་པས་བློན་པོའི་འཕྲུལ་དུ་ཤེས་ཏེ་བོད་འབངས་ཀྱི་བསོད་ནམས་ལ་དེ་
ལས་མ་ཤོང་། རྒྱལ་པོ་སྨྲ་བ་ལན་ཅིག་ཡིན་པས་ས་འདི་ཙམ་ཞིག་ལ་བརྩིག་
པས་འདུལ་བར་ཞུ་གསུངས་སོ། །ད་ལྟ་ནི་ཕལ་པའི་མདའ་རྒྱང་ཕྱེད་དང་
གཉིས་ལྕགས་རི་མུ་ཁྱུད་ཀྱི་ཤར་ནུབ་དང་ལྷོ་བྱང་གི་ཚད་དུ་སྣང་ངོ༌། །དེ་ནས་
སློབ་དཔོན་གྱིས་ཧེ་རུ་ཀའི་གར་དང་རྡོ་རྗེའི་འགྲོས་ཀྱིས་ས་བཏུལ་བའི་ཕྱི་
བཞིན་རྨང་བཏིང་བས། ཕྱི་ལྕགས་རི་མུ་ཁྱུད་རྡོ་རྗེའི་འགྲོས་ཟུར་མིག་མངས་
རིས་སུ་བྱུང་ངོ༌
། །དེའི་ཚེ་ལས་དཔོན་ཆེན་པོ་བཞི་བསྐོས་ཏེ་ཕྱོགས་བགོས་
ནས་རྒྱ་དཀར་ནག །ཞང་ཞུང་། སུམ་པ། ལྷོ་བལ་གར་ལོག །ལི་མང་ཡུལ་ལ་
སོགས་པའི་བཟོ་བོ་མཁས་པ་མང་པོས་ཉིན་པར་བཞེངས་ཤིང་། མཚན་མོ་ལྷ་
མ་སྲིན་སྡེ་བརྒྱད་ཀྱིས་ལས་དཔོན་བྱས་ཏེ་མི་མ་ཡིན་པ་རྣམས་ཀྱིས་བཞེངས་
པས། ཉིན་བརྩིགས་པ་བས་ནུབ་བརྩིགས་པས་མཐོ་ཞིང་། རི་མོ་དང༌། ཤིང་
བཟོ་དང་། ལྡེར་ཚོ་ཡང་མཚན་མོས་ལེགས་པ་བྱུང་ངོ༌། །དེ་ལྟར་བཞེངས་པའི་
ཚེ་དབུ་རྩེ་ཆེན་པོར་ཤར་ཕྱོགས་མཆོད་རྟེན་སྔོན་པོ་དང་ཤར་གྱི་གླིང་གསུམ་
ལྕགས་རི་དང་བཅས་པའི་ལས་དཔོན་ནི་མཆིམས་རྡོ་རྗེ་སྤྲེའུ་ཆུང་གིས་བྱས་ཏེ་
ཤར་བྱ་བཀྲས་བརྩིགས་སོ། །རིགས་གསུམ་གྱི་ལྷོ་ངོས་མཆོད་རྟེན་དཀར་པོ་
-351-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལྷོའི་གླིང་གསུམ་ལྕགས་རི་དང་བཅས་པའི་ལས་དཔོན་ཤུད་པུ་དཔལ་གྱི་
སེངྒེས་བྱས་ནས་ལྷོ་ཤུད་པུས་བརྩེགས་སོ། །དབུ་རྩེ་ནུབ་ངོས་མཆོད་རྟེན་དམ་
ར་པོ་ནུབ་ཀྱི་གླིང་གསུམ་ལྕགས་རི་དང་བཅས་པའི་ལས་དཔོན་ཞང་རྒྱ་ཚ་ལྷས་
སྣང་བྱང་ནས་བོས་ཏེ་བཅོལ་བས། ནུབ་སྣ་ནམ་པས་བརྩེགས་པས་ཅུང་ཟད་
མི་ལེགས་པར་མངོན་པ་དེ་ཡིན་ནོ། །བྱང་ངོས་མཆོད་རྟེན་ནག་པོ་བྱང་གི་གླིང་
གསུམ་ལྕགས་རི་དང་བཅས་པའི་ལས་དཔོན་སྦས་མང་པོ་རྗེས་བྱས་ནས་བྱང་
སྦས་ནོན་གྱིས་བརྩིགས་སོ། །དེའི་ཚེ་ཉིན་མཚན་དུ་མི་དང་མི་མ་ཡིན་གྱིས་ས་
རྡོ་དང་འཇིམ་གཟུགས་བྱེད་པའི་བསྲོ་སྒྲ་དང་འུར་སྒྲ་དཔག་ཏུ་མེད་པ་བྱུང་
ངོ༌། །དེའི་ཚེ་སློབ་དཔོན་གྱིས་མི་མ་ཡིན་རྣམས་དམ་ལ་འདུས་མ་འདུས་
དགོངས་པ་ལ་བཞུགས་ཏེ་གཟིགས་པས་ཀླུའི་རྒྱལ་པོ་ལས་ གཞན་རྣམས་
བཀའ་ཉན་ཅིང་འདུས་ལ་ཀླུ་དེའི་ལུས་དམ་ལ་ཐོགས་པས་རྩིགས་གྲོགས་བྱེད། །
ངག་དམ་ལ་ཐོགས་པས་བཀའ་ཉན་ཟེར་གྱིན་འདུག་ཀྱང་ཡིད་དམ་ལ་མ་
ཐོགས་པས་གནོད་སེམས་འཆང་བ་གཟིགས་ནས་མཆིམས་ཕུར་གཤེགས་ཏེ་
ཀླུ་གཟིར་བའི་ཆོ་ག་ཞག་བདུན་མཛད་པར་བཞེད་ནས་ཞག་ལྔ་སོང་དུས་ཀླུས་
ཤིང་ཐམས་ཅད་མི་སྣང་བར་སྦས་པས་ཤིང་བཟོ་བ་ཀུན་སྟིའུ་ཀླད་ལ་བསྐོར་
ཞིང་ཤིང་ག་ན་ཡོད་ཟེར་དུས་རྒྱལ་པོའི་སྤྱན་སྔར་ཁྱེའུ་ལོ་བརྒྱད་ལོན་པའི་ན་
ཚོད་ཅིག་བྱུང་ནས་སའི་སྟེང་ན་མིའི་རྒྱལ་པོ་ཁྱེད་ལས་ཆེ་བ་མེད། སའི་འོག་ན་
ཀླུའི་རྒྱལ་པོ་ང་ལས་ཆེ་བ་མེད་པས་གྲོགས་པོ་བྱའོ། ཁྱེད་ཀྱི་གཙུག་ལག་ཁང་
གི་ཤིང་ཐམས་ཅད་ངས་ཀླུའི་ཡུལ་ནས་དབུལ་ལོ། །ང་ལ་ཞུ་བ་ཅིག་ཡོད་པས་
ཐུགས་ལ་འདོགས་པར་ཞུ་ཟེར་བ་ལ་རབ་ཏུ་དགྱེས་ཆེས་ནས་དེ་བཞིན་བགྱི་འོ་
-352-



གཏེར་འབྱུང་རིན་པོ་ཆེའི་ལོ་རྒྱུས།
གསུངས་པ་དང་
། ཀླུའི་རྒྱལ་པོ་མལ་གྲོ་རྒྱུ་དལ་གྱིས་རྒྱ་མཚོའི་གླིང་ལས་ཙནྡན་
སྣ་ཚོགས་དང་། གླ་བ་དང་། གསོམ་དང་ཐང་ཤིང་ལ་སོགས་པ་ལ་རྡོ་ རྗེའི་
འདམ་བྱུགས་ནས་འཛིག་འཁྲུལ་མེད་པར་བྱས་ཏེ། མེ་ཡར་གྱི་མཚོ་ལ་དྲངས་
པ་མི་རྣམས་ཀྱིས་བླངས་སོ། །དེ་ནས་ཀླུས་རྒྱལ་པོ་ལ་ད་ངའི་ཞུ་བ་དེ་ཐུགས་
ལ་འདོགས་པར་ཞུ་ཞེས་བརྗོད་པས་ཅི་ཡིན་དྲིས་པའི་ལན་དུ། མཆིམས་ཕུ་ན་
སློབ་དཔོན་པདྨ་ལ་དགོངས་པ་གློད་པར་ཞུས་ཤིག་ཟེར་རོ། །དེར་རྒྱལ་པོས་
སློབ་དཔོན་ལ་ཅིས་ཀྱང་དགོངས་པ་གློད་པར་ཞུས་པས། སློབ་དཔོན་གྱི་ཞལ་
ནས་ཤིང་ལ་མི་ཐེགས་པ་ཡིན་ཏེ་བཀའ་ནན་ཆེ་བས་དེ་ལྟར་བགྱིའོ། །སླད་
མའི་ཚེ་བོད་ཀྱི་ཡུལ་དུ་ས་བདག་ཀླུ་གཉན་གྱི་ནད་མི་འབྱུང་བ་ཞིག་བྱ་སྙམ་པ་
ཡིན་ཏེ་ཕན་མེད། ཕྱི་མའི་དུས་ན་མཛེ་རིགས་བཅོ་བརྒྱད་དར་བས་སེམས་
ཅན་ལ་གནོད་ཅིང་མི་ཡུལ་ཁ་ཅིག་ཆུས་གང་ནས་འཇིག་པ་འོང་གསུངས་སོ། །
དེ་ལྟར་གླང་གི་ལོ་ལ་རྨང་བཏིང་ནས་འབྲུག་གི་ལོ་ལ་འབྱོངས་ཏེ། དབུས་སུ་རི་
རྒྱལ་ལྷུན་པོ་ལ་དཔེ་བླངས་ཏེ་དབུ་རྩེ་རིག་གསུམ་ཡང་ཁང་ལྕོགས་བཞི་དང་།
གསེར་གྱི་རི་དང་རོལ་པའི་མཚོས་བསྐོར་བ་ལྟར་འཁོར་ས་རིམ་པ་གསུམ་
ལས་ཟུར་དུ་ཡཀྵ་ལྟག་འོག་ཉི་ཟླའི་ལྷ་ཁང་དང་བཅས་པ་བཞེངས། ཤར་གྱི་
གླིང་གསུམ་ལྟར་མཁྱེན་རབ་འཇམ་དཔལ་གྱི་གླིང་ལ་རྣམ་དག་ཁྲིམས་ཁང་
གླིང་དང་ཚང་མང་ཀེ་རུའི་གླིང་གཉིས་ཀྱིས་བརྟེན་པ། ལྷོའི་གླིང་གསུམ་ལྟར་
ཨཱརྱ་པ་ལོའི་གླིང་ལ་བདུད་འདུལ་སྔགས་པའི་གླིང་དང་སྒྲ་བསྒྱུར་རྒྱ་གར་གྱི་
གླིང་གིས་བརྟེན་པ། ནུབ་ཀྱི་གླིང་གསུམ་ལྟར་དགའ་ལྡན་བྱམས་པའི་གླིང་ལ་
བེ་རོ་ཙ་ནའི་གླིང་དང་མི་གཡོ་བསམ་གཏན་གྱི་གླིང་གིས་བརྟེན་པ། བྱང་གི་
-353-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གླིང་གསུམ་ལྟར་བྱང་ཆུབ་སེམས་བསྐྱེད་ཀྱི་གླིང་ལ་རིན་ཆེན་སྣ་ཚོགས་གླིང་
དང་དཀོར་མཛོད་དཔེ་དཀར་གྱི་གླིང་གིས་བརྟེན་པ། ཟུར་བཞིར་འབྱུང་བ་
བཞིའི་ཁ་ནོན་ལ་མེ་བཙའ་ཆེན་པོར་བཞིའི་མཆོད་རྟེན་བཞི། ཕྱོགས་མཚམས་
བརྒྱད་དུ་ཕྱི་ནང་གི་གནོད་པ་ཞི་བའི་དོན་དུ་གཏེར་ཁ་བརྒྱད་ཀྱི་ཁྲོན་པ་ཙན་
དན་གྱི་སྙིང་པོ་ཅན་བརྒྱད། མཐུ་རྩལ་ཀླུའི་གླིང་དུ་གཙུག་ལག་ཁང་ཡུན་རིང་
དུ་གནས་པའི་ཕྱིར་ཀླུ་ཆེན་པོ་བརྒྱད་ཀྱི་ཁང་པ་རིན་པོ་ཆེ་སྤྲིན་གྱི་སྙིང་པོ་ཅན།
དེ་ཐམས་ཅད་ཀྱི་ལོགས་དང་མཐིལ་རྒྱ་མཚོ་ཆུ་གཉེར་གྱི་ཞལ་བས་བྱུགས་པའི་
མཐར་ལྕགས་རི་མུ་ཁྱུད་ལ་དེ་བཞིན་གཤེགས་པའི་རིང་བསྲེལ་གྱི་སྙིང་པོ་ཅན་
གྱི་མཆོད་རྟེན་བྱེ་བས་བརྒྱན་པའི་ཕྱོགས་བཞིར་སྒོ་བཞི་དང་གཡས་གཡོན་དུ་
མགོན་ཁང་གཉིས་གཉིས་ཏེ་བརྒྱད་ཀྱིས་མཛེས་པ་ནི་ཉི་འོག་གི་རྒྱལ་ཁམས་ན་
འགྲན་ཟླ་དང་བྲལ་བར་གྲུབ་བོ། །དེ་དང་མཉམ་དུ་རྒྱལ་པོའི་བཙུན་མོ་ཚེ་སྤོང་
བཟའ་མེ་ཏོག་སྒྲོན་གྱིས་ཁམས་གསུམ་ཟང་ཁང་གླིང་མེ་ཏོག་སྒྲོན་གྱི་ལྷ་ཁང་
དང་། ཕོ་གྱོང་བཟའ་རྒྱལ་མོ་བཙུན་གྱིས་དབུ་ཚལ་གསེར་ཁང་གླིང་དགའ་
ལྡན་བྱམས་སྒྲོལ་གྱི་ལྷ་ཁང་དང་། འབྲོ་བཟའ་བྱང་ཆུབ་སྨན་གྱིས་དགེ་རྒྱས་བྱེ་
མའི་གླིང་དགེ་བ་མཐའ་རྒྱས་ཀྱི་ལྷ་ཁང་སོ་ཕག་ཁྲོ་ཆུས་སྦྱར་བ་ཙནྡན་སྦྲུལ་གྱི་
སྙིང་པོའི་ཤིང་གིས་ཐོག་ཕུབ་པ་ན་དེ་བཞིན་གཤེགས་པ་འོད་སྲུངས་ཀྱིས་རབ་
ཏུ་ གནས་ པ་བཞུགས་པའི་སྣང་བ་མཐའ་ ཡས་གཙོ་འཁོར་བདུན་གྱི་སྨིན་
མཚམས་ན་ནོར་བུ་ཉི་མའི་སྙིང་པོ་ལས་འོད་བྱུང་བས་སྒྲོན་མེའི་བྱ་བ་བྱེད་པ།
ཙནྡན་གྱི་ཆུས་གང་བའི་ཁྲོན་པ་ཡོན་ཆབ་ཀྱི་ཚུལ་དུ་ཕུལ་བ་བུ་མོའི་དགེ་བའི་
རྩ་བ་ལ་བཞེངས་སུ་གསོལ་ལོ། །དེ་ནས་སློབ་དཔོན་གྱིས་རབ་ཏུ་གནས་པ་
-354-



གཏེར་འབྱུང་རིན་པོ་ཆེའི་ལོ་རྒྱུས།
མཛད་དུས་གཙུག་ལག་ཁང་རྣམས་ནས་ལྷ་ཐམས་ཅད་ཕྱིར་རང་བྱོན་པ་ལ་
ལྷའི་བུ་རྣམས་ཀྱི་སྤྲིན་གྱི་གསེབ་ནས་མེ་ཏོག་གི་ཆར་འབེབས་པ་ཐམས་ཅད་
ཀྱིས་མཐོང་ཞིང་། ཨཱརྱ་པ་ལོའི་གླིང་གི་རྟ་མགྲིན་གྱིས་རྟ་སྐད་ཐེངས་གསུམ་
བཏོན་པས་འཛམ་བུའི་གླིང་སུམ་གཉིས་སུ་ཐོས་པ་དང་། འོད་ཟེར་གྱི་དྲྭ་བས་
བྲག་དམར་ཀྱི་ནམ་མཁའ་ཁྱབ་པ་ལ་སོགས་པ་ལྟས་བཟང་པོ་མང་པོ་བོད་
འབངས་ཀུན་གྱིས་མཐོང་བ་བྱུང་ངོ༌། །རབ་ཏུ་གནས་པའི་ལྟད་མོ་ལོ་བཅུ་
གསུམ་དུ་བགྱིས་ཏེ་སྒྱུ་མ་མཁན་གྱི་རོལ་མོ་དང་། ཐག་རྩེད་དང་། ཤིང་རྩེད་
དང་། གྲི་རྩེད་དང༌། བྲོ་དང་ཤོན་ལ་སོགས་པ་རྣམ་གྲངས་དུ་མ་ཡུལ་ཐ་དད་པ་
ན་ལྷགས་པའི་མི་རྣམས་ ཀྱིས་བགྱིས་ཏེ་བདེ་སྐྱིད་ཀྱི་ཉི་མ་ཤར། དེ་ནས་
གཙུག་ལག་ཁང་གི་སྲུང་མ་བསྐོ་བར་ཞུས་པས། སློབ་དཔོན་གྱི་ཞལ་ནས་ད་སྟེ་
དུས་ཀྱི་ཐ་མ་ལ། བོད་ཡུལ་ཐམས་ཅད་ཧོར་གྱིས་འཛིན་པས་ན་དེ་དུས་གཙུག་
ལག་ཁང་ལ་མཆོད་པ་དང་བོད་འབངས་ལ་བཀྲ་ཤིས་པར་བྱ་བའི་ཕྱིར་དཔེ་
དཀར་རྒྱལ་པོ་བསྐོ་བར་བགྱིའོ་གསུངས་ནས། བོད་ཀྱི་དམག་གིས་བྷ་ཏ་ཧོར་
གྱིས་སྒོམ་གྲྭ་བཅོམ་སྟེ། འབའ་ཏི་དང་རྔ་བོ་ཆེས་བསུ་བ་བྱས་ནས་ དཀོར་
མཛོད་དཔེ་དཀར་གླིང་དུ་མངའ་གསོལ། དམ་ལ་བཏགས་ཏེ་ཆོས་འཁོར་མ་བུ་
སྟོད་སྨད་ཀྱི་སྲུང་མར་བསྐོས་སོ། །དེ་ནས་སློབ་དཔོན་ཆེན་པོ་ཕོ་བྲང་གི་རིམ་
ཁང་དུ་སྤྱན་དྲངས་ཏེ་འཇིག་རྟེན་སྤྱན་གཟིགས་སྣ་ཚོགས་ཀྱིས་མཆོད། དགྱེས་
པའི་བཙུན་མོ་ཕུལ་ཏེ་འབྲས་བུ་གསང་སྔགས་ཀྱི་ཆོས་བསྒྱུར་བར་ཞུས་པས་
གནང་སྟེ་སྒྲ་བསྒྱུར་རྒྱ་གར་གྱི་གླིང་དུ་ཨུ་རྒྱན་གྱི་སློབ་དཔོན་ཆེན་པོ་པདྨ་འབྱུང་
གནས་དང་། སྤྲུལ་པའི་ལོ་ཙཱ་བེ་རོ་ཙ་ན་དང་། གཉགས་ཛྙཱ་ན་ཀུ་མཱ་ར། རྨ་རིན་
-355-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཆེན་མཆོག །ཨཱ་ཙརྱ་ཡེ་ཤེས་དབྱངས། །ལི་བྱི་ཀྱི་ཆུང་རྣམས་ཀྱིས་བསྒྱུར་ཞིང་།
ལྡན་མ་རྩེ་མང་། འགོས་འམ་གྲུ་བྱིན་པདྨ་རྩེ་མོ་ལ་སོགས་པས་ཡི་གེ་པ་བགྱིས་
ཏེ་གཏན་ལ་ཕབ་པ་ལ་ཐོག་མར་ཐུབ་པ་རྒྱུད་ཀྱི་ཐེག་པ་རྣམས་བསྒྱུར་ཏེ། ཧཱུཾ་
ཡ་སྤྱིའི་རྒྱུད་དྲུག་ལ་རིག་སྔགས་ཐམས་ཅད་ཀྱི་ཁོག་དབུབ་པ་དཔུང་པ་བཟང་
པོའི་རྒྱུད། རིག་སྔགས་ཐམས་ཅད་ཀྱི་དབང་བསྐུར་བ་ལག་ན་རྡོ་རྗེ་དབང་གི་
རྒྱུད། རིག་ སྔགས་ ཐམས་ ཅད་ ཀྱི་གསང་བ་ རིག་ པ་ མཆོག་ གི་ རྒྱུད། རིག་
སྔགས་ཐམས་ཅད་ཀྱི་འདུལ་བ་སུ་སིདྡྷི་ཀར་ལེགས་པར་གྲུབ་པའི་རྒྱུད། རིག་
སྔགས་ཐམས་ཅད་ཀྱི་འཕྲིན་ལས་ ཁམས་ གསུམ་རྣམ་པར་རྒྱལ་བའི་རྒྱུད།
རིག་སྔགས་ཐམས་ཅད་ཀྱི་དགོངས་པ་བསམ་གཏན་ཕྱི་མའི་རྒྱུད་དོ། །བྱེ་བྲག་
གི་རྒྱུད་རིགས་གསུམ་སྤྱི། སྤྱན་རས་གཟིགས་ཀྱི་སྐོར་ལ། པདྨ་རྩེ་མོ་སྔགས་
ཀྱི་རྒྱུད། པདྨ་ཅོད་པན་གྱི་རྒྱུད། ཆོ་ག་སྔགས་ཀྱི་རྒྱུད། ཡིད་བཞིན་ནོར་བུའི་
རྒྱུད། ཨ་མོ་གྷ་པཱ་ཤའི་རྒྱུད་ལ་སོགས་པ་དང་། འཇམ་དཔལ་ གྱི་སྐོར་ལ།
འཇམ་དཔལ་ཡེ་ཤེས་སེམས་དཔའ་དྲི་མ་མེད་པའི་རྒྱུད། འཇམ་དཔལ་རྣོན་པོ་
སྒྲིབ་པ་མེད་པའི་རྒྱུད། འཇམ་དཔལ་དྲ་བ་སྤྱོད་པའི་རྒྱུད། མཚན་ཡང་དག་
པར་བརྗོད་པའི་གླུའི་རྒྱུད་ལ་སོགས་པ་དང་། ཕྱག་ན་རྡོ་རྗེའི་སྐོར་ལ། ཕྱག་ན་
རྡོ་རྗེ་དབང་གི་རྒྱུད། རྡོ་རྗེ་ས་འོག་གི་རྒྱུད། རྡོ་རྗེ་བེ་ཅོན་གྱི་རྒྱུད། རྡོ་རྗེ་རྣོན་
པོའི་རྒྱུད་ལ་སོགས་པ་དང་། གཟུངས་གྲྭ་ལྔ་ལ་སོགས་པ་བྱ་བའི་རྒྱུད་ཀྱི་
ཁོངས་སུ་གཏོགས་པའི་གཟུགས་ཕྲན་བརྒྱ་དྲུག་ཅུ་བསྒྱུར་རོ། །ཨུ་པ་ཡའི་རྒྱུད་
ལ། རྣམ་པར་སྣང་མཛད་མངོན་པར་བྱང་ཆུབ་པའི་རྒྱུད། མེ་ལོང་འབར་བའི་
རྒྱུད། དབང་བསྐུར་བའི་རྒྱུད། རྣམ་པར་མི་རྟོག་པའི་རྒྱུད་ལ་སོགས་པའོ། ཡོ་
-356-



གཏེར་འབྱུང་རིན་པོ་ཆེའི་ལོ་རྒྱུས།
གའི་རྒྱུད་ལ། རྡོ་རྗེ་དབྱིངས་རྩ་བའི་རྒྱུད། པ་ཤ་པ་ཀ་ཡ་རྡོ་རྗེ་རྩེ་མོའི་རྒྱུད།
པདྨ་ཀ་ར་དཔལ་མཆོག་དང་པོའི་རྒྱུད། ས་མུན་ཛ་རྟོག་པ་བསྡུས་པའི་རྒྱུད་དེ་
གཞུང་ཆེན་པོ་བཞི་དང༌། ངན་སོང་སྦྱོང་བ་དཀྱིལ་འཁོར་ཆེན་པོ་བཅུ་གཉིས་
ཀྱི་རྒྱུད། དཔལ་མཆོག་བསྡུས་པ་དེ་ཁོ་ན་ཉིད་ཀྱི་རྒྱུད་ལ་སོགས་པ་བསྒྱུར་
རོ། །ནང་པ་སྔགས་ཀྱི་ཐེག་པ་ལ་སྒྲུབ་པ་རྩ་བའི་རྒྱུད་དང་གདམས་པ་མན་
ངག་གི་རྒྱུད་ལས། རྩ་བའི་རྒྱུད་ལ་བསྐྱེད་པ་མ་ཧཱ་ཡོ་ག་ཐབས་གཙོ་བོར་སྟོན་
པ་གསང་བ་འདུས་པ་ནམ་མཁའ་དང་མཉམ་པའི་རྒྱུད། རི་རབ་ཟོམ་རྒྱ་མཚོ་
དང་མཉམ་པའི་རྒྱུད། ཡེ་ཤེས་རྒྱས་པ་ས་གཞི་དང་མཉམ་པའི་རྒྱུད་ལ་སོགས་
པའོ། །ལུང་ཨ་ནུ་ཡོ་ག་ཤེས་རབ་གཙོ་བོར་སྟོན་པ་ལ་ཐེག་ལེ་འདུས་པའི་རྒྱུད།
སྒྱུ་མ་ཆེན་པོའི་རྒྱུད། ཟླ་གསང་ཐིག་ལེའི་རྒྱུད། རྡོ་རྗེ་གདན་བཞིའི་རྒྱུད་ལ་
སོགས་པའོ། །ཨ་ཏི་ཡོ་གའི་རྒྱུད་ལ་ཀུན་འདུས་རིན་པོ་ཆེའི་མདོ། རྔམ་པ་
གློག་གི་འཁོར་ལོའི་མདོ། །དུར་ཁྲོད་ཁུ་བྱུག་རོལ་བའི་མདོ། །སེམས་ལུང་
ཆེན་མོའི་མདོ། །དགོངས་པ་འདུས་པའི་མདོ་ལ་སོགས་པའོ། །གདམས་པ་
མན་ངག་གི་རྒྱུད་ལ། བསྐྱེད་རྫོགས་ཐུན་མོང་དུ་བསྟན་པ་དང༌། རྫོགས་པ་
ཆེན་པོ་བྱེ་བྲག་ཏུ་བསྟན་པ་གཉིས་ལས། བསྐྱེད་པ་མ་ཧཱ་ཡོ་ག་ཐབས་ཀྱི་རིམ་
པ་དང༌། དེ་དང་འབྲེལ་བའི་རྫོགས་རིམ་ལུང་ཨ་ནུ་ཡོ་ག་དྲིལ་ནས་གཅིག་ཏུ་
བསྟན་པའི་རྒྱུད་ལ། སྒྲུབ་པའི་བར་ཆད་བསྲུང་བའི་ཕྱིར་གཟི་ལྡན་འབར་བ་
མཚམས་ཀྱི་རྒྱུད་དང་། ཕུང་པོ་ལྷར་གསལ་བ་ཞི་བ་ལྷའི་རྒྱུད་དང་། གདུག་པ་
ཚར་བཅད་པ་དྲག་པོ་སྔགས་ཀྱི་རྒྱུད་ལ། སྐུའི་རྒྱུད་མེ་ལྟར་འབར་བ། གསུང་
གི་རྒྱུད་དབང་ཆེན་འདུས་པ། ཐུགས་ཀྱི་རྒྱུད་པུཎྜ་རཱི་ཀ །ཡོན་ཏན་གྱི་རྒྱུད་ལྷ་
-357-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མོ་གསང་བ། འཕྲིན་ལས་ཀྱི་རྒྱུད་རིག་འཛིན་འདུས་པ། རིགས་སྔགས་སྤྱིའི་
སྒྲུབ་པ། ཧེ་རུ་ཀའི་ཏན། བྱེ་བྲག་གི་སྒྲུབ་པ་ལ། འཇམ་དཔལ་སྐུའི་རྒྱུད་ཟླ་
གསང་ནག་པོ། པདྨ་གསུང་གི་རྒྱུད་རྟ་མཆོག་རོལ་པ། ཡང་དག་ཐུགས་ཀྱི་
རྒྱུད་ཧེ་རུ་ཀ་གལ་པོ་ཆེ། ཕུར་པ་འཕྲིན་ལས་ཀྱི་རྒྱུད་བྱི་ཏོ་ཏ་མ་ལ་འབུམ་སྟེ།
བདུད་རྩི་ཡོན་ཏན་གྱི་རྒྱུད་བདུད་རྩི་རོལ་པ་ཆེ་ཆུང་། མ་མོ་རྦོད་གཏོང་གི་རྒྱུད་
མ་མོ་ཀུན་འདུས་རྣམས་སོ། །སྒྲུབ་པ་སྡེ་དྲུག་ལས་ཁ་ཚར་བསྟན་པའི་རྒྱུད་ལ།
འཕྲིན་ལས་ཁ་སྐོང་བ་ཆོས་ཉིད་གཏོར་མའི་རྒྱུད། ལས་རྒྱ་མཚོ་ཇི་ལྟར་བྱ་བ་
ཀརྨ་མཱ་ལེ་འཕྲིན་ལས་ཀྱི་རྒྱུད། བསོད་ནམས་དང་ཡེ་ཤེས་ཀྱི་ཚོགས་བསགས་
པ་ཚོགས་རྒྱུད་ཆེ་ཆུང་། མཆོད་པ་མི་ཟད་པའི་གཏེར་དུ་བྱིན་གྱིས་བརླབས་པ་
ནམ་མཁའ་མཛོད་ཀྱི་རྒྱུད། སྒྲོལ་བ་གནས་སུ་དག་པ་སྟོབས་པོ་ཆེ་ཡོངས་སུ་
སྒྲོལ་བའི་རྒྱུད། སྦྱོར་བ་གནས་སུ་དག་པ་ཐིག་ལེ་ཀློང་གི་རྒྱུད། བརྟུལ་ཞུགས་
དྲག་པོའི་ཀུན་ཏུ་སྤྱོད་པ་གླང་པོ་ཆེ་རབ་འབོགས་ཀྱི་རྒྱུད། ལས་བཞི་མཐར་
ཕྱིན་ཞིང་བཀྲ་ཤིས་པ་ཟ་བྱེད་རོལ་པ་སྦྱིན་སྲེག་གི་རྒྱུད། ལས་ཐམས་ཅད་གྱི་
སྔོན་དུ་འགྲོ་བ་གཏོར་རྒྱུད་ཆེ་ཆུང་། བཀའི་འཁོར་ལྷག་མས་བསྐངས་ནས་
ལས་ལ་བསྐུལ་བ་དཔལ་འབར་ཁྲོ་མོའི་རྒྱུད། གདུག་པ་ཅན་གཟིར་མནན་
གྱིས་ཚར་བཅད་པ་ཞིང་བཅུ་རོལ་པའི་རྒྱུད་རྣམས་བསྒྱུར་རོ། །དབང་པོ་ཡང་
རབ་ལ་ཤིན་ཏུ་སྤྲོས་པ་དང་བྲལ་བ་རྫོགས་པ་ཆེན་པོ་བྱེ་བྲག་ཏུ་བསྟན་པའི་
རྒྱུད་ལ་སེམས་ཉིད་བྱ་རྩོལ་ལས་འདས་པ་ནམ་མཁའ་ཆེ་རྩ་བའི་རྒྱུད། དེ་ཉིད་
ཉམས་སུ་བླང་པ་ནམ་མཁའ་ཆེ་ཕྱི་མའི་རྒྱུད། དེ་ཉིད་ཡོངས་སུ་རྫོགས་པའི་
འབྲས་བུས་ནམ་མཁའ་ཆེ་ཕྱི་མའི་ཕྱི་མའི་རྒྱུད་ཡོངས་སུ་གྲོལ་བ། སེམས་ཉིད་
-358-



གཏེར་འབྱུང་རིན་པོ་ཆེའི་ལོ་རྒྱུས།
འཕོ་འགྱུར་མེད་པ་ཆོས་ཉིད་རྒྱལ་པོའི་རྒྱུད། སེམས་ཉིད་ཐིག་ལེ་ཉག་གཅིག་
་ བྱང་ཆུབ་ཀྱི་སེམས་ཐིག་ལེའི་རྒྱུད། སེམས་ཉིད་རང་བྱུང་གི་ཡེ་ཤེས་སུ་བསྟན་
་ པ་ཡེ་ཤེས་ཐིག་ལེའི་རྒྱུད། སེམས་ཉིད་ཐམས་ཅད་ཀྱི་རྩ་བ་རབ་བསྟན་པ་མན་
ངག་ཕྲེང་བའི་རྒྱུད། སེམས་ཉིད་ཀུན་ཁྱབ་ཆེན་པོར་བསྟན་པ་གསང་བ་རྒྱལ་
པོའི་རྒྱུད། སེམས་ཉིད་རང་གི་རིག་པར་བསྟན་པ་ཡེ་ཤེས་ཐིག་ལེའི་རྒྱུད།
སེམས་ཉིད་ཀུན་ཏུ་བཟང་པོའི་རོལ་པར་བསྟན་པ་མཁའ་དབྱིངས་རྣམ་དག་གི་
རྒྱུད། སེམས་ཉིད་ཀུན་གྱི་སྙིང་པོར་བསྟན་པ་མན་ངག་སྙིང་པོའི་རྒྱུད། སེམས་
ཉིད་རང་གི་རིག་པས་ཡིད་ཆེས་པ་སྙིང་པོ་གསང་བའི་རྒྱུད། སེམས་ཉིད་དོན་
གྱི་རྩ་བ་ནམ་མཁའ་ཆེ་རྩ་བ་ཅན་གྱི་རྒྱུད། སེམས་ཉིད་གཅིག་ཏུ་འདུས་པ་ཉག་
གཅིག་དགོངས་པའི་རྒྱུད། སེམས་ཉིད་ཇི་བཞིན་པར་བཞག་པ་བསམ་གཏན་
གཅིག་པུའི་རྒྱུད། སེམས་ཉིད་རྒྱུན་ཆགས་སུ་གོམས་པ་བསམ་གཏན་རྒྱུད་
ཆགས་ཀྱི་རྒྱུད། སེམས་ཉིད་ཐམས་ཅད་ལས་གསུངས་པ་སྒོ་མང་མདོའི་རྒྱུད།
སེམས་ཉིད་དབང་དང་སྦྱར་བ་ནམ་མཁའ་ཆེ་དབང་གི་རྒྱུད། སེམས་ཉིད་སྒྲ་
ཚིག་ལས་འདས་པ་ནམ་མཁའ་ཆེ་ཡི་གེ་མེད་པའི་རྒྱུད། སེམས་ཉིད་གདོད་
མའི་གནས་ལུགས་སུ་བསྟན་པ་ནམ་མཁའ་ཆེ་གཞིའི་རྒྱུད། སེམས་ཉིད་འོད་
གསལ་བར་བསྟན་པ་རིན་པོ་ཆེ་འབར་བའི་རྒྱུད། སེམས་ཉིད་ཡོན་ཏན་ལྷུན་
གྲུབ་ཏུ་བསྟན་པ་རིན་པོ་ཆེ་ཕྲེང་བའི་རྒྱུད། སེམས་ཉིད་ ཁམས་གསུམ་དུ་
གསལ་བ་ཁམས་གསུམ་སྒྲོན་མེའི་རྒྱུད། སེམས་ཉིད་སྤང་བླང་ལས་འདས་པ་
ངེས་པ་སྙིང་པོའི་རྒྱུད། སེམས་ཉིད་མི་འགྱུར་བ་རྡོ་རྗེ་གསང་བའི་རྒྱུད། སེམས་
ཉིད་དུས་ཐམས་ཅད་དུ་སངས་རྒྱས་སུ་བསྟན་པ་ཡེ་ཤེས་རྒྱས་པའི་རྒྱུད་དེ་ཉི་ཤུ་
-359-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
རྩ་ལྔ་དང༌། ལུང་བམ་པོ་བཅོ་བརྒྱད་ལ་ཐམས་ཅད་བྱང་ཆུབ་སེམས་ལས་བྱུང་
བ་ རིག་པའི་ཁུ་བྱུག །རྩོལ་སྒྲུབ་ཐམས་ཅད་ཟིལ་གྱིས་གནོན་པ་རྩལ་ཆེན་
སྤྲུགས་པ། སེམས་ཉིད་དབྱིངས་སུ་རྫོགས་པ་ཁྱུང་ཆེན་རྫོགས་པ། ཆོས་ཉིད་
ཡེ་གནས་ཀྱི་སྒོམ་པ་རྡོ་ལ་གསེར་ཞུན། སེམས་ཉིད་ལྷུན་གྱིས་གྲུབ་པ་མི་ནུབ་
རྒྱལ་མཚན་ནམ་མཁའ་ཆེ། སེམས་ཉིད་ཡེ་ནས་སྟོང་པ་རྨད་བྱུང་རྒྱལ་པོ།
སེམས་ཉིད་ཆོས་སྐུར་བསྟན་པ་ཡེ་ཤེས་དམ་པ། སེམས་ཉིད་ཐིག་ལེ་ཉག་ཅིག་
ཏུ་བསྟན་པ་ཡང་ཏི་རྒྱལ་པོ། སེམས་ཉིད་སྐྱེ་ཤི་མེད་པ་སྲོག་གི་འཁོར་ལོ།
སེམས་ ཉིད་འདོད་དགུ་ འབྱུང་བ་ ཡིད་བཞིན་ནོར་བུ། སེམས་ཉིད་མཉམ་
རྫོགས་ཆེན་པོ་ཐིག་ལེ་ཀུན་འདུས། སེམས་ཉིད་ཐེག་པ་ཀུན་རྫོགས་པ་ནམ་
མཁའ་ཆེ་རྒྱལ་པོ། སེམས་ཉིད་ཀུན་གྱི་ཡང་རྩེར་བསྟན་པ་རྩེ་མོ་བྱུང་རྒྱལ།
སེམས་ཉིད་སྤྲོས་པ་དང་བྲལ་བས་ཡེ་གནས་བདེ་བ་རབ་འབྱམས། སེམས་
ཉིད་ཉོན་མོངས་པ་ལས་འདས་ཤིང་ཟག་པ་མེད་པས་བདེ་བ་ ཕྲ་བཀོད།
སེམས་ཉིད་དུ་འཁོར་འདས་ཐམས་ཅད་རྫོགས་པས་གཏེར་ཆེན་ཡོངས་རྫོགས།
སེམས་ཉིད་ཐེག་པ་ཀུན་གྱི་ཆིངས་སུ་བསྟན་པ་རྫོགས་པ་ཆེན་པོ་ལྷུན་རྫོགས་
པ་སྤྱི་ཆིངས། སེམས་ཉིད་རྒྱ་ཆད་ཕྱོགས་ལྷུང་དང་བྲལ་བར་བསྟན་པ་ནམ་
མཁའ་མཐའ་དབུས་རྣམས་རྒྱ་གར་གྱི་སྐད་ལས་བོད་ཀྱི་སྐད་དུ་བསྒྱུར་ཞིང་
བྲིས་ཏེ། བོད་དཔེའི་སྟེང་ནས་རྒྱའི་སྐད་དུ་ཕར་ཞུས་ཤིང་མ་དག་པ་རྣམས་
བཅོས་ཏེ། ཡང་རྒྱ་དཔེ་ལ་བསྒྱུར་བ། བོད་དཔེའི་སྟེང་དུ་གཏན་ལ་ཕབ་ནས་
ཚིག་དོན་ཕྱིན་ཅི་མ་ལོག་པར་མཛད་དོ། །དེ་ནས་སློབ་དཔོན་མཆིམས་ཕུར་
གཤིགས་ཏེ་བྲག་དགེ་འུར་དགོངས་པ་ལ་བཞུགས་དུས་རྗེ་བློན་ཀུན་གྱིས་
-360-



གཏེར་འབྱུང་རིན་པོ་ཆེའི་ལོ་རྒྱུས།
ཚོགས་ཀྱི་འཁོར་ལོ་བཤམས་ཏེ། རྒྱུད་རྣམས་ལ་ཉམས་སུ་བླང་བདེ་བའི་སྒྲུབ་
ཐབས་ཞུས་པས་གནང་སྟེ་མཛད་པ་ལ། གཤིན་རྗེ་རོལ་པ་རྩ་བའི་རྒྱུད་དང་།
གཤིན་རྗེ་དམར་ནག་གི་རྒྱུད་ལ་བརྟེན་ནས་འཇམ་དཔལ་སྐུའི་སྒྲུབ་ཐབས་
རྣམས་མཛད། རྟ་མཆོག་རོལ་བ་རྩ་བའི་རྒྱུད་དང་པདྨ་དབང་ཆེན་གྱི་རྒྱུད་ལ་
བརྟེན་ནས་པདྨ་གསུང་གི་སྒྲུབ་ཐབས་རྣམས་མཛད། ཧེ་རུ་ཀ་གལ་པོའི་རྒྱུད་
དང་ཡེ་ཤེས་གསང་བའི་རྒྱུད་ལ་བརྟེན་ནས་ཡང་དག་ཐུགས་ཀྱི་སྒྲུབ་ཐབས་
རྣམས་མཛད། ཕུར་པ་རོལ་པ་རྩ་བའི་རྒྱུད་དང་ཀཱི་ལ་ཡ་བཅུ་གཉིས་ཀྱི་རྒྱུད་ལ་
བརྟེན་ནས་ཕུར་པ་འཕྲིན་ལས་ཀྱི་སྒྲུབ་ཐབས་རྣམས་མཛད། མ་མོ་རོལ་པ་རྩ་
བའི་རྒྱུད་དང་མ་མོ་ཀུན་འདུས་ཀྱི་རྒྱུད་ལ་བརྟེན་ནས་མ་མོ་རྦོད་གཏོང་གི་སྒྲུབ་
ཐབས་རྣམས་མཛད། བདུད་རྩི་རོལ་པ་རྩ་བའི་རྒྱུད་ཆེ་ཆུང་ལ་བརྟེན་ནས་
བདུད་རྩི་ཡོན་ཏན་གྱི་སྒྲུབ་ཐབས་རྣམས་མཛད། རིག་འཛིན་རོལ་པ་རྩ་བའི་
རྒྱུད་ ལ་བརྟེན་ནས་ རིག་ འཛིན་ སློབ་ དཔོན་ གྱི་ སྒྲུབ་ ཐབས་རྣམས་མཛད།
དྲེགས་པ་འདུལ་བྱེད་ཀྱི་རྒྱུད་ལ་བརྟེན་ནས་འཇིག་རྟེན་མཆོད་བསྟོད་ཀྱི་སྒྲུབ་
ཐབས་རྣམས་མཛད། དྲག་པོ་སྔགས་ཀྱི་རྒྱུད་ལ་བརྟེན་ནས་དམོད་པ་དྲག་
སྔགས་ཀྱི་སྒྲུབ་ཐབས་རྣམས་མཛད། དེ་དག་གི་ནང་ནས་གཤིན་རྗེའི་འཁོར་
ལོ་ཤེས་དཀའ་བས་འཁྲུལ་འཁོར་ལྡེ་མིག་གི་ཡི་གེ་བསྡུ་བ་དང་། ཕུར་པ་
འགྲུབ་དཀའ་བས་ཀཱི་ལ་ཡ་གཞི་ཡང་སྙིང་གཅིག་ཏུ་དྲིལ་བ་དང་། མ་མོ་གྲུབ་
ཀྱང་ལས་འགྱངས་པས་ཤིས་བསྟན་པའི་འཁོར་ལོ་དང་། ཕོ་རྒྱུད་འཁུ་ལྡོག་ཆེ་
བས་ཆིངས་དང་ལོག་ནོན་གྱི་འཁོར་ལོ་རྣམས་མཛད་དོ། །ཡང་བདེ་གཤེགས་
འདུས་པ་རྩ་ བའི་རྒྱུད། དེ་ལ་ཕན་པ་ཕྱི་མའི་རྒྱུད། ཕྱི་མའི་ཕྱི་མ་སྔགས་ཀྱི་
-361-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ཉ༽
རྒྱུད། མ་ཚང་བ་ཁ་སྐོང་བའི་རྒྱུད། འབྱེད་པར་བྱེད་པ་ལྡེ་མིག་གི་རྒྱུད་དང་ལྔ་
ལ་ བརྟེན་ ནས་ ཞི་བ་ རིགས་བརྒྱ་དང་། བཞི་བཅུ་ རྩ་ གཉིས་ དང་། དེ་ཉིད་
རིགས་ལྔ་དང༌། གསང་ཆེན་རིགས་གཅིག་དང་། འཇིགས་བྱེད་ཆེན་པོ་དང༌།
རྡོ་ རྗེ་འཇིགས་བྱེད་ཀྱི་སྒྲུབ་ཐབས་རྣམས་མཛད་དེ། །ཞི་ཁྲོ་ཀུན་འདུས་ཀྱི་
དཀྱིལ་འཁོར་ཞལ་ཕྱེ་ནས་རྒྱལ་པོ་ཉིད་དང་། བེ་རོ་ཙ་ན་དང་
། གནུབས་ནམ་
མཁའི་སྙིང་པོ་དང༌། ངན་ལམ་རྒྱལ་བ་མཆོག་དབྱངས་དང་། གནུབས་སངས་
རྒྱས་ཡེ་ཤེས་རིན་པོ་ཆེ་དང་། ཇོ་མོ་ཡེ་ཤེས་མཚོ་རྒྱལ་དང་། འབྲོག་མི་དཔལ་
གྱི་ཡེ་ཤེས་དང་། རླངས་དཔལ་གྱི་སེང་གེ་དང་། ཉང་ཏིང་འཛིན་བཟང་པོ་ལ་
སོགས་པ་ཉི་ཤུ་རྩ་ལྔ་ལ་དབང་བསྐུར་ནས་སྒྲུབ་ཐབས་སོ་སོའི་ལུང་མཛད་དེ་
བསྒྲུབས་པས་རྒྱལ་པོའི་སྐུ་ཚེ་ལོ་བཅུ་གསུམ་གྱིས་ཕྱིར་བསྣུར། བེ་རོ་ཙ་ན་
ལྷག་མེད་དུ་སངས་རྒྱས། ནམ་མཁའི་སྙིང་པོས་ཉི་མ་བརྟོད་ལ་ནོན། སངས་
རྒྱས་ཡེ་ཤེས་རིག་འཛིན་གྱི་ས་ཐོབ། རྒྱལ་བ་མཆོག་དབྱངས་རྟ་མགྲིན་གྱི་གྲུབ་
པ་ཐོབ། དཔལ་གྱི་ཡེ་ཤེས་ལྷ་སྲིན་བྲན་དུ་འཁོར་བ་ལ་སོགས་པ་གྲུབ་རྟགས་
ཐོན་པ་རེ་བྱུང་བས་མཆིམས་ཕུའི་གྲུབ་ཐོབ་ཉི་ཤུ་རྩ་ལྔར་གྲགས་སོ། །དེ་ནས་
སློབ་དཔོན་གྱིས་ཕྱི་རབས་ཀྱི་འགྲོ་བ་ལ་ཕན་གདགས་པའི་ཕྱིར་རྒྱུད་ལུང་མན་
ངག་རྣམས་ཡི་གེ་མཁས་པའི་མཆོག་ལེགས་སྦྱིན་ཉི་མ་དང་། སྐྱེན་པའི་ཕུལ་
ཕྱིན་ལྡན་མ་རྩེ་མང་དང་། དག་པའི་རབ་ཨཱ་ཙར་ཡ་ཡེ་ཤེས་དབྱངས་ལ་སོགས་
པས་ཤོག་སེར་དང་ཤོག་སྐྱ་དག་ཤོག་སྔོན་དང་ཤོག་སྨུག་རྣམས་སུ་བཀོད་དེ་
སོ་སོར་སྦས་པ་ལ་ཆོས་གཏེར་བརྒྱ་དང་རྩ་བརྒྱད། འཚོ་བྱེད་སྨན་གྱི་གཏེར་
དང༌། འཕུང་བྱེད་ངན་སྔགས་ཀྱི་གཏེར་དང༌། འབྱོར་བྱེད་ནོར་གྱི་གཏེར་ལ་
-362-



གཏེར་འབྱུང་རིན་པོ་ཆེའི་ལོ་རྒྱུས།
སོགས་པ་གཏེར་ཕྲན་བྱེ་བ་གཅིག་ཡོད་དོ། །ལས་ཅན་ རེས་ཐོན་པར་སྨོན་
ལམ་དང་ བཀའ་བསྒོ་མཛད་ནས་བཞག་པ་ནི། མཆིམས་ཕུའི་དགེ་ལུས་ལ་
སོགས་པར་ཆོས་ཀྱི་གཏེར་མཛོད་ཆེན་པོ་ལྔ། ཡང་མཛོད་སུམ་ཅུ་རྩ་གཉིས་
སྦས། ལྷོ་བྲག་སྐྱེར་ཆུའི་ལྷ་ཁང་དུ་སྡེ་སྣོད་ཀུན་འདུས་ལ་སོགས་པའི་རྒྱུད་
བདུན་མན་ངག་དང་བཅས་པ་སྦས། མོན་ཁ་སེངྒེ་རྫོང་དུ་པདྨ་དབང་ཆེན་ལ་
སོགས་པ་སྒྲུབ་པ་སྡེ་དྲུག་སྦས། བུམ་ཐང་དགེ་གནས་སུ་མ་མོ་ཀུན་འདུས་ལ་
སོགས་པ་དྲེགས་པ་མོ་རྒྱུད་རྣམས་སྦས། བུམ་ཐང་རྩི་ལུང་དུ་སེམས་ཕྱོགས་
རྒྱུད་ལུང་རྣམས་སྦས། གཙང་འགྲམ་ལྔ་ཁང་དང་། པྲ་དུན་རྩེ་དང་སྐྱོ་དུན་རྩེར་
དབང་ཕྱུག་ཆེན་པོའི་སྒྲུབ་ཐབས་དང་ངན་སྔགས་བརྒྱ་རྩ་བརྒྱད་སྦས། ཉང་རོ་
རྩིས་ཀྱི་ལྷ་ཁང་དུ་སྨན་དང་རིན་པོ་ཆེ་ལ་སོགས་པ་སྦས། ཁམས་ཀྱི་ཀློང་ཐང་
སྒྲོལ་མ་ལྷ་མོའི་རྒྱུད་བཅུ་གསུམ་སྤུ་གྲི་མཆེད་གསུམ་དང་བཅས་པ་སྦས། ཤར་
ཀོང་པོ་བུ་ཆུ་མཐར་ལེགས་ཀྱི་ལྷ་ཁང་དུ་མཐུ་དང་རྫུ་འཕྲུལ་མང་པོ་སྦས། བུ་
ཆུ་རྫོང་ཁར་ཕྱི་ནང་གི་སྒྲུབ་ཐབས་རིན་ཆེན་བཟོའི་སྐོར་རྣམས་སྦས། གཡུ་རུ་
ཁྲ་ འབྲུག་ ཏུ་ དྲག་ སྔགས་ བཅུ་ གསུམ་ སྦས། ལྷོ་ བྲག་ མཁོ་མཐིང་ དུ་ བདེ་
གཤེགས་འདུས་པ་རྒྱུད་ལུང་མན་ངག་དང་བཅས་པ་སྦས། སྤ་གྲོ་སྟག་ཚང་
སེངྒེ་ཕུག་ཏུ་ཚེ་གཅིག་གིས་སངས་རྒྱས་པའི་ཆོས་མང་པོ་སྦས། མོན་ཁ་ནེ་རིང་
དུ་སྤྱི་ཏི་ཡོ་ག་དང་རེག་ཆོད་བཞི་སྦས། སྒྲགས་ཡང་རྫོགས་ཤེལ་གྱི་ཕུག་པ་
ཕུར་ པ་དང་ གཤིན་རྗེ་རྣམས་སྦས། སྤ་གྲོ་ཕུག་ རྫོང་དང་སེངྒེ་ཕུག་ཏུ་ངན་
སྔགས་ཟབ་དགུ་རྣམས་སྦས། ཕོ་མའི་རྫོང་དུ་བསེ་ཡི་ལྷ་མོའི་སྒྲུབ་ཐབས་
རྣམས་སྦས། ལ་ཁ་ཕུག་མོ་ཆེར་ཐུགས་རྗེ་ཆེན་པོ་འཁོར་བ་དོང་སྤྲུགས་དང་
-363-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཡིད་བཞིན་ནོར་བུ་སྦས། ལྷ་རིང་བྲག་དང་ཟངས་ཡག་བྲག་ལ་ཆོས་དང་ནོར་
དང་སྨན་ལ་སོགས་པའི་གཏེར་ཁ་བརྒྱ་རྩ་བརྒྱད་སྦས། དྲག་དམར་ནམ་མཁའི་
རྫོང་ལ་བོད་དུ་འགྱུར་ཚད་ཀྱི་ཕྱི་མོ་དང་སྒྲུབ་ཐབས་རྣམས་སྦས། བསམ་ཡས་
ལྷུན་གྱིས་གྲུབ་པའི་གཙུག་ལག་ཁང་གླིང་ཕྲན་མཆོད་རྟེན་དང་བཅས་པར་
ཆོས་དང་སྨན་དང་དྲག་སྔགས་དང་ནོར་བུ་ལ་སོགས་པ་བརྒྱ་རྩ་བརྒྱད་སྦས།
གཞན་ཡང་བྲག་རི་གཡའ་རི་རྫ་རི་ལ་སོགས་པར་རྫུ་འཕྲུལ་གྱིས་བྱོན་ནས་
ཆོས་དང་ནོར་དང་སྨན་ལ་སོགས་པ་ཕྱི་རབས་ཀྱི་འགྲོ་བ་རྣམས་ལ་གང་ལ་
གང་ཕན་གྱི་ཚུལ་གྱིས་གཏེར་ཁ་དཔག་ཏུ་མེད་པ་སྦས་སོ། །གཏེར་འབྱུང་པོའི་
དུས་ནི། ཟས་ངན་ལྕི་བ་ཟ། གོས་ངན་རེ་བ་གོན། གཏམ་ངན་ཁྲེལ་མེད་སྨྲ།།
བཀའ་ལ་ཉོ་ཚོང་བྱེད། ཆོས་འཁོར་འཐབ་ར་བྱེད། སྔགས་པ་མཐུ་རྒྱས་བྱེད།
ལས་སུ་སྡིག་པ་སྤྱོད། བཙུན་པས་ཁྲིམས་མི་ཐུབ། བུད་མེད་ཀྱིས་ལུས་མི་ཐུབ།
སྔགས་པས་དམ་ཚིག་མི་ཐུབ། སད་སེར་དང་ལོ་ཉེས་འོང་། ནད་དང་མུ་གེས་
ཉེན་པའི་ཚེ། ཐམས་ཅད་ཀྱི་སྙིང་དུ་རྒྱལ་བསེན་ཞུགས་ཏེ་ཆོས་མ་ཡིན་པ་སྣ་
ཚོགས་སུ་སྤྱོད་པ་ན་སས་གཏེར་མི་ཐུབ་སྟེ་གསེར་དངུལ་རིན་པོ་ཆེའི་གཏེར་
རྣམས་རང་བརྡོལ། ཆོས་ཀྱི་གཏེར་རྣམས་མཁའ་འགྲོ་དང་གཏེར་བདག་གིས་
ལུང་བསྟན་ཏེ་སྐལ་ལྡན་རེས་བཏོན་ནས་མི་ཡུལ་དུ་དར་ཞིང་རྒྱས་པར་འགྱུར་
རོ། །དེ་དུས་པདྨ་ངའི་གཏེར་ཆོས་ལ་སྤྱོད་པ་ཐམས་ཅད་བདེ་བ་ཅན་གྱི་ཞིང་དུ་
སྐྱེས་ནས་མངོན་པར་རྫོགས་པར་སངས་རྒྱའོ་ཞེས་གསུངས་སོ། །དེ་ལྟར་མི་
རྣམས་ཀྱི་དོན་མཛད་དུས་བོད་དང་ལྷོ་མོན་ལ་སོགས་པའི་མི་མ་ཡིན་རྣམས་
ཀྱིས་བདག་ཅག་རྣམས་ལ་ཡང་དབང་བསྐུར་བྱིན་གྱིས་བརླབ་ཏུ་གསོལ་ཞེས་
-364-



གཏེར་འབྱུང་རིན་པོ་ཆེའི་ལོ་རྒྱུས།
ཞུས་པས་གནང་སྟེ་མི་མ་ཡིན་པ་རྣམས་ཀྱིས་སོ་སོའི་གནས་སུ་སྤྱན་དྲངས་ཤིང་
མཆོད་ནས་དབང་བསྐུར་ཞིང་བྱིན་གྱིས་བརླབས་པའི་གནས་ལ་མོན་པ་མིང་
བཞུགས་ པའི་གནས་མོན་བུམ་ཐང་སེངྒེ་རྫོང་དང༌། མོན་ཁ་ རིན་ཆེན་རྫོང་
དང་། སྤ་གྲོ་སེངྒེ་ཕུག་དང་། ལྷོ་བྲག་མཁར་ཆུ་ལ་སོགས་པའི་བྲག་ཕུག་དང་
ནགས་རོང་རྣམས་སོ། །བསྟན་མ་བཅུ་གཉིས་ཀྱིས་གདན་དྲངས་ཤིང་བཞུགས་
པ་ལ་ཁ་རག་རིན་ཆེན་ཕུག་དང༌། ཇོ་མོ་ནགས་རྒྱལ་དང་། ཤངས་ཀྱི་ཟམ་བུ་
ལུང་ལ་སོགས་པའོ། །མ་མོ་དང་ཕྲ་མེན་མ་རྣམས་ཀྱིས་སྤྱན་དྲངས་པ་ལ་ཏེ་སྒོ་
བྲག་དཀར་དང་། རྔམ་པ་སྒྲ་སྒྲོགས་དང་། ལྷ་རི་ཟིལ་བ་དང་། བུ་ཆུ་རྫོང་ཁ་
དང་། ཙཱ་རི་ཙཱ་ གོང་དང་། གསལ་ རྗེ་གངས་བཟང་ལ་སོགས་པའོ། །གཞན་
ཡང་གནམ་སྨན་དང་མཚོ་སྨན་དང་གཟའ་བཙན་ལ་སོགས་པས་སྤྱན་དྲངས་ཏེ་
ལོ་དང་ཟླ་བ་དང་ཞག་དང་དྲོ་སྐད་རེ་བཞུགས་པ་ལ་བསམ་གྱིས་མི་ཁྱབ་བོ། །
དེའི་ཚེ་ལྕོག་རོ་འབྲི་འཚམས་ན་མང་རྗེ་ཐོད་དཀར་ལེགས་དང་། རུ་བཟའ་
རྒྱལ་མོ་མཚོ་འདུས་ཏེ་ཁྱིམ་འཛིན་པ་ལས་རྒྱལ་མོ་མཚོའི་རྨི་ལམ་ན་ནམ་
མཁའི་དཀྱིལ་ན་བུད་མེད་སྔོན་མོ་གཅིག་གིས་འོད་ཀྱི་སྐར་མ་གཅིག་འཕངས་
པ་ཁང་པའི་ནང་དུ་སོང་བ་རྨིས་ནས་ཟླ་བ་དགུ་ངོ་དང་བཅུ་ནས་བུ་མོ་ཤིན་ཏུ་
མཛེས་པ་དཔྲལ་བ་ན་རྡོ་རྗེ་རྒྱ་གྲམ་གྱི་རི་མོ་ཅན་ཨུ་པལ་ལའི་དྲི་ངད་དང་ལྡན་
པ་གཅིག་བཙས་ཏེ་མཚོ་རྒྱལ་དུ་བཏགས་ནས་ཆེར་སྐྱེས་པ་ལས་རྒྱལ་པོའི་
བཙུན་མོར་བླངས་པ་ན་སློབ་དཔོན་ལ་ཤིན་ཏུ་དད་ཅིང་འཁོར་བའི་ཆོས་ལ་སྐྱོ་
ནས་རྒྱལ་པོ་ལ་ཆོས་བྱེད་པར་ཞུས་པས་གནང་སྟེ་སློབ་དཔོན་ལ་ཕུལ་ལོ། །དེ་
-365-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ནས་སློབ་དཔོན་གྱིས་ལས་རྒྱ་བགྱིས་ཏེ་གང་དུ་གཤེགས་པ་ཐམས་ཅད་དུ་བྱོན་
ནས་བསྙེན་བཀུར་དང་། ཞབས་ཏོག་མཛད་ཅིང་སྒྲུབ་པ་རྩེ་གཅིག་ཏུ་བྱས་པས་
གྲུབ་པ་ཐོབ་སྟེ་མཆོག་དང་ཐུན་མོང་གི་དངོས་གྲུབ་བརྙེས་སོ། །དེ་ནས་སློབ་
དཔོན་ཡབ་ཡུམ་གཞོ་སྟོད་ཏེ་སྒྲའི་བྲག་ཏུ་སྒྲུབ་པ་མཛད་པའི་ཚེ། ཡེ་ཤེས་ཀྱི་
མཁའ་འགྲོ་རྣམས་ཀྱིས་ཇོ་མོ་ལ་བསྐུལ་བ། སློབ་དཔོན་ཆེན་པོ་སྤྲུལ་པའི་སྐུའི་
ཐུགས་ལ་ཚེ་འདི་ཉིད་ལ་རྡོས་བཅས་ཀྱི་ཕུང་པོ་མི་སྣང་བར་ལོ་གསུམ་གྱིས་
འཚང་རྒྱ་བའི་གདམས་པ་མངོན་སུམ་སྙིང་ཏིག་གི་མན་ངག་ཟབ་མོ་བཞུགས་
པས་གསོལ་བ་ཐོབ་ཅིག་ཅེས་ལུང་བསྟན་ཏོ། །དེའི་ཚེ་ཚོགས་ཀྱི་འཁོར་ལོ་རྒྱ་
ཆེན་པོས་མཆོད་དེ་ཞུས་པ། སློབ་དཔོན་ཆེན་པོ་ལགས་ཚེ་འདི་ཉིད་ལ་ཕུང་པོ་
མི་སྣང་བར་འཚང་རྒྱ་བའི་གདམས་པ་མངོན་སུམ་སྙིང་ཏིག་གི་མན་ངག་དམ་
པ་གནང་བར་ཞུ་འཚལ་ཞེས་གསོལ་བ་བཏབ་སྟེ་ཕྱག་དང་བསྐོར་བ་གྲངས་
མེད་པ་མཛད་དུས་སློབ་དཔོན་ཆེན་པོས་གསུངས་པ་མཚོ་རྒྱལ་ཁྱོད་ཀྱིས་ཞུས་
པ་དེ་ཤིན་ཏུ་ལེགས་སྔར་དང་མི་འདྲ་བའི་གདམས་པ་ཐེག་པ་རིམ་དགུ་ཀུན་
ལ་འདས་པའི་རྩེ་མོ། གནད་མཐོང་བས་ བློས་བྱས་ ཀྱི་ ལྟ་ སྒོམ་འཇིག་པ།
འབད་ མི་ དགོས་ པར་ ས་ ལམ་ རྫོགས་ པ། བཅོས་བསྒྱུར་ དང་ གཉེན་པོ་མི་
དགོས་པར་ཉོན་མོངས་པར་རང་སར་གྲོལ་བ། རྒྱུས་མ་བསྐྱེད་པར་འབྲས་བུ་
རང་ལ་རྫོགས་པ། ལྷུན་གྱིས་གྲུབ་པའི་དགོངས་ པ་སྐད་ཅིག་ལ་འཆར་བ།
རྡོས་བཅས་ཤ་ཁྲག་གི་ཕུང་པོ་ཚེ་འདི་ཉིད་ལ་འོད་གསལ་ལོངས་སྤྱོད་རྫོགས་
པའི་སྐུར་གྲོལ་བ། འོག་མིན་གྱི་གནས་སུ་ལོ་གསུམ་གྱིས་བགྲོད་ནས་ཆོས་སྐུ་
ལྷུན་གྲུབ་རིན་པོ་ཆེའི་ཞིང་དུ་གཏན་སྲིད་ཟིན་པར་བྱེད་པའི་གདམས་པ་ཡོད་
-366-



གཏེར་འབྱུང་རིན་པོ་ཆེའི་ལོ་རྒྱུས།
ཀྱིས་བསྟན་པར་བྱའོ་གསུངས་ནས་ཚོགས་ཁང་ཆེན་མོར་ཞི་ཁྲོ་དོན་གྱི་དཀྱིལ་
འཁོར་ཞལ་ཕྱེས་ནས་ཇོ་མོ་མཁར་ཆེན་བཟས་ཐོག་དྲངས་ཡེ་ཤེས་ཀྱི་མཁའ་
འགྲོ་འབུམ་ཕྲག་གཅིག་ལ་དབང་བསྐུར་ནས་ཁྲིད་རྫོགས་པར་མཛད་ནས་རྒྱུད་
བཅུ་བདུན་ཀློང་གསལ་ཉི་མའི་རྒྱུད་དང་བཅོ་བརྒྱད། དེའི་མན་ངག་རབ་ཏུ་
མང་པོ་དང་བཅས་པ་རྣམས་གསུངས་སོ། །དེ་ནས་དེ་རྣམས་ལས་རྒྱུད་རབ་ཏུ་
རྒྱས་པའི་མན་ངག་རྣམས་གཅིག་ཏུ་ཕྱེ། སློབ་དཔོན་ཉིད་ཀྱིས་མཛད་པ་ཀུ་སུ་
ལའི་སྐོར་རྣམས་གཅིག་ཏུ་ཕྱེས་ཏེ་སོ་སོར་སློབ་དཔོན་དང་མཚོ་རྒྱལ་གཉིས་
ཀྱིས་ཡི་གེར་བྲིས་ཏེ་དཀར་ཆག་ལ་མནན་ནོ། །དེའི་ཚེ་རྒྱལ་པོས་སྤྱན་དྲངས་
ནས་སློབ་དཔོན་དང་རྒྱལ་པོ་ཡབ་ཡུམ་སྲས་རྣམས་མཆིམས་ཕུར་གཤེགས་ཏེ་
ཚོགས་ཀྱི་འཁོར་ལོ་བརྒྱ་རྩ་བརྒྱད་མཛད་པའི་དུས་སུ་བཙུན་མོ་དམ་པ་འབྲོ་
བཟའ་བྱང་ཆུབ་སྨན་ལས་འཁྲུངས་པའི་སྲས་མོ་ལྷ་གཅིག་པདྨ་གསལ་ཞེས་བྱ་
བ་དགུང་ལོ་བརྒྱད་ལོན་པ་ཞིག་ཤི་བས་ལྷ་སྲས་བུ་མོའི་རོ་ལ་གཟིགས་ཤིང་
བཤུམས་ཏེ་དོག་ས་ལ་འགྱེལ་བ་དང་། མཚོ་རྒྱལ་གྱིས་དར་དཀར་གྱི་སླེའུས་
བསླངས་ཏེ་ཙན་དན་གྱི་ཆུས་གཏོར་བ་དང་བརྒྱལ་སངས་ཏེ་སློབ་དཔོན་གྱིས་
བཀའ་སྩལ་པ། ཀྱེ་མངའ་བདག་རྗེ་སྤྱིར་འཇིག་རྟེན་གྱི་བྱ་བ་རྨི་ལམ་དང་འདྲ།
འདུས་བྱས་ཀྱི་མཚན་ཉིད་སྒྱུ་མ་ཡིན། རྒྱལ་སྲིད་མདང་གི་རྨི་ལམ་འདྲ། །ནོར་
འབངས་ རྩ་ ཁའི་ཟིལ་ པ་ འདྲ། །ཚེ་མི་རྟག་ ཆུ་ ཡི་ལྦུ་བ་འདྲ། །འདུས་ བྱས་
ཐམས་ཅད་འཇིག་པ་ཡིན། །འདུས་པའི་ཐ་མ་འབྲལ་བས་ན། །འདུས་བྱས་
ཐམས་ཅད་འདི་དང་འདྲ། །རྟག་ཅིང་བརྟན་པ་གཅིག་ཀྱང་མེད། །མི་རྟག་རྟག་
པར་མ་འཛིན་པར། །སྐྱེ་མེད་ཆོས་སྐུའི་དོན་ལ་སྦྱོངས། །ཞེས་གསུངས་སོ། །
-367-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དེར་རྒྱལ་པོ་བཞེངས་ཏེ་ཕྱག་དབུ་ཐོད་བུད་བུད་བཙལ་ནས་གསེར་སྐྱོགས་
གཡུས་བཀང་བ་སློབ་དཔོན་ལ་ཕུལ་ཏེ་ཞུས་པ། ཀྱེ་སློབ་དཔོན་ཆེན་པོ་ལགས།
འདུས་བྱས་ཀྱི་མཚན་ཉིད་མི་རྟག་ན་ངའི་གཙུག་ལག་ཁང་འདི་ཇི་ཙམ་ན་
འཇིག །སངས་རྒྱས་ཀྱི་བསྟན་པ་ནམ་འཇིག །དམ་ཆོས་གང་གིས་ནུབ་པའི་
རྐྱེན་བྱེད། བུ་མོ་འདི་ཚེའི་དུས་བྱེད་པའི་རྒྱུ་རྐྱེན་ཅི་ལགས། འདིར་ལས་ཀྱིས་
འབྲེལ་བ་ཅི་ལས་བྱུང་། ཕྱི་མ་སྐྱེ་བ་གང་དུ་ལེན། མཐར་བྱང་ཆུབ་པའི་སྐལ་བ་
མཆིས་སམ་ཞེས་ཞུས་པས་སློབ་དཔོན་གྱིས་བཀའ་སྩལ་པ། ཀྱེ་རྒྱལ་པོ་གསོན་
ཅིག །རྒྱལ་པོའི་གཙུག་ལག་ཁང་འདི་ལ་ཞིག་རལ་མང་དུ་འབྱུང་ངོ༌། །དྲུག་ཅུ་
རྩ་གཅིག་གླང་གི་ལོར། །རྒྱལ་པོ་མི་རྟག་མྱ་ངན་འདའ། །རྒྱལ་ཁྲིམས་ཧོར་གྱི་
དམག་གིས་འཇིག །ཐ་མ་དུ་རུ་ཀ་ཡིས་འཛིན། །སངས་རྒྱས་ཀྱི་བསྟན་པ་ཡུན་
རིང་དུ་གནས་ཏེ་དར་གུད་མང་དུ་འབྱུང་ངོ༌། །དེའང་རྒྱལ་པོ་ཉིད་ནས་གདུང་
རབས་ལྔ་ན་སངས་རྒྱས་ཀྱི་བསྟན་པ་ཉམས་དམས་པར་འགྱུར་རོ། །དེ་ནས་
བོད་ཡུལ་མངའ་ཐང་ཉམས་ཏེ་བཙུན་པས་འདུལ་ཁྲིམས་མི་ཐུབ། སྔགས་པས་
དམ་ཚིག་མི་ཐུབ། སྡེ་འཁྲུགས་དང་ནང་དམེ་བྱེད། སྐྱེ་བོས་མནའ་ཟ་ཁྲེལ་མེད་
ཕ་མ་གསོད། བུད་མེད་ཀྱིས་ལུས་མི་ཐུབ་ལན་ཆགས་བྱིས་པ་གསོད། ཆོས་པ་
རྣམས་ཀྱང་ཆོས་གཞུང་བཞིན་མི་བྱེད། བཀའ་ལ་རས་ཆོད་བྱེད་ཅིང་མཚན་
ཏིག་ལ་སོགས་པས་བཀའ་འཆལ་དུ་འཇུག །སློབ་དཔོན་སྨོད་ཅིང་རང་གི་ཆེ་
བ་འདོན། དམ་ཚིག་ཆུ་ལ་ཕོ་ནས་དངོས་གྲུབ་སྤྲིན་བཞིན་དེངས། །ཆོས་ལ་ལྟོ་
ཟོང་བྱེད་ནས་ནོར་དང་ཡིག་སྣ་གསོག །འདུལ་ཁྲིམས་མེ་ལ་བསྲེགས་ནས་
སེམས་བསྐྱེད་རླུང་ལ་བསྐུར། །མི་ཚེར་ཆོས་ལ་བསླབ་ནས་ལམ་དུ་ང་རྒྱལ་
-368-



གཏེར་འབྱུང་རིན་པོ་ཆེའི་ལོ་རྒྱུས།
འཁྱེར། །རྟག་ཏུ་བསྒོམས་བསྒྲུབས་བྱས་ནས་སེམས་ཉིད་དོན་མ་མཐོང་། །ལྟ་
བར་ཆད་ལྟ་བཟུང་ནས་དགེ་སྡིག་འཆོལ་བར་སྤྱོད། །ཏིང་འཛིན་ཕྲག་དོག་
བསྒོམས་ནས་འབད་པ་ནོར་ལ་བྱེད། །(<ཨ>ཆོས་ལོག ) ཆས་ལོག་དང་
གསར་ངེས་ལ་དགའ། །བཙུན་པའི་ལུས་སྲུང་མཚོན་ལ་བྱེད། གྲུབ་ཐོབ་ཚོང་
འདུས་ འགྲིམ། སྒོམ་མེད་ རི་ འཁྲུགས་ བྱེད། མི་ དཔོན་ སྤྲང་པོས་བྱེད། དགེ་
བཤེས་ དབུ་ གཙོ་བྱེད། སྨྱོན་པས་བསོད་ནམས་ སྡུད། ལྷ་ རུ་འདྲེ་སྲིན་དང་
འགོང་པོ་མཆོད། གཙོ་བོར་མོ་དང་བོན་ལ་འདུན་མ་གཏད། བྱང་ཆུབ་སེམས་
དཔའི་ཐུགས་དཀྲུགས་ཤིང་དཀོན་མཆོག་དགྲར་ལེན། ནོར་དུམ་རེ་ལ་མནའ་
ཟ། སྡིག་པ་ལ་སུས་ཐོབ་བྱེད། རྗེ་ལ་འབངས་མི་ཉན། དཔོན་ལ་གཡོག་མི་
ཉན། ཕ་ལ་བུ་མི་ཉན། མ་ལ་བུ་མོ་མི་ཉན། བློ་བརྐུ་དང་ནང་ངན་གཤོམ།
མཐུ་སེར་དང་དུག་སྦྱོར་དར། རྒྱལ་རིགས་དམངས་སུ་འབེབས། མགོ་མཐོ་
ཐབས་ཀྱིས་སྨོད། བརྐུ་གསོད་དང་བརྡེག་ཕྲོག་བྱེད། ལོག་འཚོ་སྣ་ཚོགས་དར།
རིགས་ངན་གྱིས་ཁ་དྲག་རློམ། ཆང་ཕོར་རེ་ལ་བལྟས་ནས་གསང་སྔགས་ཁྲོམ་
དུ་ཀློག །གསེར་ཡ་མ་བརླ་རེ་ལ་བལྟས་ནས་བགྲོན་པོ་ལ་ཡང་དབང་བསྐུར།
ནོར་ལ་བལྟས་ནས་ལུང་མེད་ཀྱི་རྫུན་དབང་བྱེད། ལྟ་བ་ཉམས་གཏོང་། བུད་
མེད་ཀྱིས་སྐྱེས་པ་འདེད། ཕས་བུ་ལ་ཡང་བློས་མི་ཁེལ་བའི་དུས་ཤིག་འབྱུང་།
དེའི་དུས་སུ་བདུད་ཀྱི་ཆོས་པའི་ལུས་བླངས་ནས་ཆོས་ལོག་དང་སློབ་འབངས་
རྒྱས་པར་འགྱུར་རོ། །དེའི་དུས་སུ་ཧོར་དམག་བོད་དུ་འབྱུང་ངོ༌། །དེའི་ཚེ་སད་
སེར་དང་མུ་གེ་དང་ནད་དང་མཚོན་དང་ས་གཡོ་བ་དང་མི་བདེ་བ་སྣ་ཚོགས་
འབྱུང་ཞིང་། མི་རྣམས་ཕལ་ཆེར་བདུད་ཀྱི་དབང་དུ་སོང་བས་ངན་སོང་དུ་
-369-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྐྱེའོ། །ཆོས་བྱེད་རྣམས་བསོད་ནམས་ཆུང་ཞིང་ཚེ་ཐུང་སྟེ་བདུད་ཀྱི་དབང་གིས་
ཀུན་གྱི་གཤེ་སྐུར་འདེབས་སོ། །དེ་དུས་སངས་རྒྱས་ཀྱི་བསྟན་པ་ཉམས་དམག་
ཞིང་བོད་ཁྲིམས་ཧོར་གྱིས་འཇིག །ལུང་པ་ཁྲག་མཚོར་འགྲོ། ས་གཞི་ཀེང་རུས་
ཀྱིས་ཁྱབ། ལས་ཅན་དང་ཆོས་བྱེད་ཐམས་ཅད་ས་མཐར་འབྲོས་པས་རྒྱལ་བོ་
ཉིད་ཀྱང་ཕྱག་དཔེ་རྣམས་སྦས་ན་མཐར་འགྲོ་དོན་ཆེ། དེ་དུས་བཀའ་མ་རྣམས་
བཀའ་འཆལ་ཏེ་བྱིན་རླབས་ཆུང་བས་གྲུབ་པ་ཐོབ་པ་ཡང་ཉུང་ངོ་། །དུས་དེར་
གཏེར་མ་འདི་བཀའ་མ་འཆལ་བས་བྱིན་རླབས་ཆེ། ལས་ཅན་རྣམས་ཀྱིས་
གཏེར་སྒོ་ཕྱེ་ནས་དར་བར་འགྱུར་རོ། །ཞེས་གསུངས་པ་དང་། ཡང་རྒྱལ་པོས་
ཞུས་པ། སློབ་དཔོན་ཆེན་པོ་ལགས་དེ་ལྟ་བུ་དེ་འོངས་པའི་རྒྱུ་གང་ལགས། ལོ་
གང་ལ་འབྱུང་། དེ་ནམ་བཟློག་པར་འགྱུར། བཟློག་པའི་ཐབས་ཞུ་འཚལ་ཞེས་
ཞུས་པས། སློབ་དཔོན་གྱིས་གསུངས་པ། ཀྱེ་རྒྱལ་པོ་དེ་འབྱུང་བའི་རྒྱུ་ནི་སྔོན་
བཅོམ་ལྡན་འདས་དང་བདུད་ནུས་པ་འགྲན་པས་བདུད་ཕམ་ནས་དེའི་ཚེ་
བདུད་ཀྱིས་ཤཱཀྱའི་བསྟན་པ་མཐའ་མ་ལ་ཐམས་ཅད་བདག་གི་དབང་དུ་གྱུར་
ཅིག་ཅེས་སྨོན་ལམ་བཏབ་པས་དུས་ཀྱི་མཐའ་མ་ལ་ཕལ་ཆེར་བདུད་ཀྱིས་བྱིན་
གྱིས་བརླབས་པས་ཆོས་དང་ནོར་ལ་ཆེ་འགྲན་བྱེད། ཕ་སྤད་དང་སྤུན་དུ་མི་
འཆམས་ཡུལ་འཁྲུགས་བྱེད། བཙུན་པས་རྒྱན་འདོགས། སྔགས་པས་བསྙེན་
སྒྲུབ་དོར། སྐྱེ་བོ་ངོ་ཚ་བྲལ། བཙད་པོ་སྡིག་བྱེད། ཆོས་མེད་ཆོས་འཁོར་སྐྱོང་།
ཞེ་སྡང་མེ་ལྟར་འབར། འདོད་ཆགས་ཆུ་བཞིན་ཁོལ། ཆོས་སྐྱོང་འདྲེར་ལྡང་སྨྱོ་
འདྲེ་དར་བའི་དུས། བདུད་ཀྱིས་བྱིན་རླབས་སྔགས་བཙུན་སྲིའུ་གསོ། མཁས་
བཙུན་འདྲེར་བརྡུང་ལྟ་བ་ཆད་ལྟ་སྟོན། གསང་སྔགས་ཀྱི་ཁ་ཚིག་ཁྲོམ་དུ་ཀློག་
-370-



གཏེར་འབྱུང་རིན་པོ་ཆེའི་ལོ་རྒྱུས།
པའི་དུས། བདུད་ཀྱི་བསྟན་པ་དར་བའི་དུས་ཚོད་དེར། །ཧོར་དམག་བོད་ཀྱི་
ཡུལ་དུ་ལྷགས། །ལྕགས་ཕོ་ཁྱི་ལ་གཡུལ་མགོ་འཚོལ། །ཆུ་བོ་རྟ་ལ་རྟ་བཞིན་
རྒྱུག །མེ་ མོ་ གླང་ ལ་ གདུག་ རྩུབ་ ཆེ། །ཤིང་ མོ་ ལུགས་ ལ་ ཐེབས་ གཅིག་
བཟློག །དེ་ཡི་བཟློག་ཐབས་ཡུལ་ཁྲིམས་བཟང་པོ་དང༌། །རི་རྒྱ་ཀླུང་རྒྱ་ཆོས་
ཁྲིམས་རྒྱལ་ཁྲིམས་དང་། །འཆི་ངེས་སྲོག་བསླུ་མི་དགེ་མཐའ་དག་སྤང་། །
དགེ་བཅུ་སྤྱད་ཅིང་བཙུན་ཁྲིམས་སྔགས་ཁྲིམས་བྱ། །གསུང་རབ་འདོན་ཞིང་
གཙུག་ལག་ཉམས་པ་གསོ། །མཆོད་རྟེན་གསོ་ཞིང་ས་དགྲ་མནན་པ་དང་། །
ནོར་གཏེར་མི་འདོན་ས་གཏེར་བརྐོ་མི་བྱ། །ཁྲོ་རྒྱལ་བསྒྲུབ་ཅིང་མ་སྲིང་ལས་
ལ་བཀོལ། །ཚོགས་གཏོར་མཆོད་ཅིང་ལྷ་འདྲེ་མདོས་ཀྱིས་བསྐང་། །དེ་ལྟར་
བྱས་ན་ཐེབས་གཅིག་བཟློག་པར་ངེས། །ཀུན་གྱི་ལས་ཡིན་རྨང་ནས་བཟློག་པ་
མེད། །ལྔ་བརྒྱ་དུས་ཀྱི་ཐ་མ་ལ། །སྤྱོད་ངན་བྱས་ནས་དུས་ངན་ཟེར། །ཡུལ་ལ་
ཞག་མེད་འཇག་སྐྱ་འཕྱོ། །ཚེ་ལ་ལོང་མེད་སྐར་མདའ་འདྲ། །ལེགས་པའི་ལན་
ནི་ཉེས་ཀྱིས་གློན། །དེ་ཚེ་ཕྱི་དམག་བོད་ཡུལ་འཇོམས། །མི་རྣམས་མ་ལུས་
གསོད་ལས་ཆེ། །སྡུག་བསྔལ་ཁྲག་གི་མཚོ་རྡོལ་ཚེ། །རང་སྡུག་རང་གིས་ཤོམ་
པ་ལ། །སྙིང་རེ་རྗེ་སྟེ་བྱ་ཐབས་མེད། །ཅེས་གསུངས་སོ། །ཡང་གསུངས་པ།
ཀྱེ་རྒྱལ་པོ་ཁྱོད་ཀྱི་ལྷ་ལྕམ་འདི་ཚེ་དུས་བྱེད་པའི་རྒྱུ་ནི། སྐྱེ་བ་འདིའི་གོང་རོལ་
དུ་རྒྱ་གར་གྱི་ཡུལ་ཀ་ལ་ཀི་ཏྲའི་གྲོང་ཁྱེར་དུ་རྒྱལ་པོ་བྷེ་ལ་ཀུ་ཏྲའི་བཙུན་མོར་
སྐྱེས་ཏེ། བཙུན་མོ་གཉིས་ཡོད་པ་ལས་མོ་ལ་བུ་མེད། གཞན་དེ་ལ་བུ་ཡོད་
པས་ཕྲག་དོག་གིས་བུ་བརྐུས་ནས་བསད་པའི་རྣམ་སྨིན་གྱིས་འདིར་ཚེ་མཐར་
མ་ཕྱིན་པར་ཤི་བ་ཡིན་ནོ། །འདིར་ལས་ཀྱིས་འབྲེལ་བ་ནི་སྐྱེ་བ་འདིའི་ཡང་སྔ་
-371-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལ་པདྨ་བདག་དང་རྒྱལ་པོ་དང་བྷོ་དྷི་ས་ཏྭ་གསུམ་གྱིས་མ་ག་ཏའི་ཡུལ་དུ་མའི་
དགེ་བར་མཆོད་རྟེན་བཞེངས་དུས་སྨོན་ལམ་བཏབ་པ་ན་བུ་མོ་འདི་སྦྲང་བུ་ཏྲེ་
མ་བུ་གའི་ལུས་སུ་ཡོད་པ་དེས་ཐོས་པ་ལས་བྱུང་བའོ། །ཕྱི་མ་ནི་ལོ་མང་དུ་
སྡུག་བསྔལ་ སྤྱོད་ པར་ འདུག་སྟེ། བཤད་ན་རྒྱལ་པོའི་ཐུགས་ཁྲལ་དུ་འགྲོ་
གསུངས་པ་དང་། ཡང་ཞུས་པས། སློབ་དཔོན་གྱི་ཞལ་ནས། རྒྱལ་པོ་དགྱེས་
པའི་དོན་དུ་བཤད་ན་ལྷ་ལྕམ་འདི་སྐྱེ་བ་འདི་ཉིད་ཀྱི་གོང་རོལ་དུ་རྒྱ་གར་གྱི་
ཡུལ་ཀོ་ཏ་ལའི་གཙུག་ལག་ཁང་དུ་བྲམ་ཟེའི་བུ་བཱ་ཡ་ཏ་ལ་ཞེས་བྱ་བར་སྐྱེས་
ནས་དགེ་སློང་བྱེད་དོ། །གཙུག་ལག་ ཁང་དེའི་མེ་ཏོག་ལྡུམ་རར་ ཀུ་ཀུ་ར་
ཆགས་པ་སྤྱོད་པ་མཐོང་བས་ཉོན་མོངས་པ་སྐྱེས་ཏེ་རིགས་ངན་གྱི་བུ་མོ་ལ་
སྤྱད་པས་བསླབ་པ་ཉམས་པས་འགྱོད་དེ་ཀུ་ཀུ་ར་ལ་ཞེ་སྡང་སྐྱེས་ནས་འབྲས་
སྤུ་བའི་ཐོ་བས་ཀུ་ཀུ་རའི་མཚན་མ་བརྡུངས་ཏེ་ཤིའོ། །དེའི་ཚེ་མར་མེའི་རྒྱུ་
ཏིལ་མར་སྲང་བདུན་ཟོས་ཤིང་དགེ་སློང་གུ་པ་ཏ་ལ་ཚིག་རྩུབ་ཀྱང་བརྗོད་དོ། །
ཡང་ལྷ་མེ་ཏོག་གིས་མཆོད་ནས་ཚེའི་དུས་བྱས་པའི་འོག་ཏུ་ཀུ་ཀུ་རའི་རྡོ་རྗེ་
བརྡུངས་པའི་ལས་ཀྱི་རྣམ་པར་སྨིན་པས་དུད་འགྲོ་མོའི་ལུས་བརྩེགས་མར་
ལེན་ཅིང་སྲོག་བཅད་པས་ཉི་ཚེ་བའི་དམྱལ་བར་སྐྱེའོ། །དེ་ནས་ཏིལ་མར་ཟོས་
པའི་ལས་ཀྱིས་ཡི་དྭགས་སུ་སྐྱེའོ། །དེ་ནས་ཚིག་རྩུབ་བརྗོད་པའི་ལས་ཀྱིས་ལྷ་
མ་ཡིན་དུ་སྐྱེས་པའི་འོག་ཏུ་མེ་ཏོག་ཕུལ་བའི་ལས་ཀྱིས་ལྷའི་སྐྱེ་བ་བཟུང་ནས།
ཡང་ལས་སྔ་མའི་ལྷག་མས་བསམ་ཡས་འདི་ཉིད་དུ་ཁྱིའི་སྐྱེ་བ་བདུན་ལེན་
ནོ། །དེ་ནས་ཡར་ལུང་སྟོད་དུ་བུད་མེད་གཟུགས་མི་སྡུག་ཅིང་བསོད་ནམས་
ཆུང་བ་གསུམ་དུ་བརྒྱུད་པའི་མཐར། པདྨ་བདག་དང་འཕྲད་ཅིང་བྱིན་གྱིས་
-372-



གཏེར་འབྱུང་རིན་པོ་ཆེའི་ལོ་རྒྱུས།
བརླབས་ པས་ ལས་ ཟད་ དེ་ མི་ ལུས་ ཁྱད་ པར་ ཅན་ བླངས་ ནས་ སངས་
རྒྱའོ། །ཞེས་ གསུངས་ པ་ དང་། ཡང་རྒྱལ་པོས་ཞུས་པ་ སློབ་ དཔོན་ཆེན་པོ་
ལགས། མི་ལུས་ནམ་ཐོབ། ཆོས་གང་ལ་སྤྱོད། དེ་ནས་སྐྱེ་བ་དུ་ན་འཚང་རྒྱ།
འགྲོ་དོན་གང་དུ་སྤྱོད་ཅེས་ཞུས་སོ། །སློབ་དཔོན་གྱིས་གསུངས་པ། ཡང་རྒྱལ་
པོ་གསོན་ཅིག །ལས་ངན་དེ་རྣམས་བྱང་ནས་སྒྲགས་གྲོང་གསར་དུ་བུད་མེད་
དབང་པོ་ཚང་ལ་དད་པ་དང་ལྡན་པར་སྐྱེས་ནས་ངའི་གདམས་པ་དང་ལས་
འབྲེལ་ཐོགས་པ་ཙམ་འབྱུང་ངོ༌། །དེ་ནས་ལྷོ་ལ་ཡག་ཏུ་བུ་མོ་སྤྲེའུ་ལོ་མ་ཤེས་
རབ་ཆེ་བ་ཞིག་ཏུ་སྐྱེས་ནས་མངའ་བདག་གསུང་གི་སྤྲུལ་པ་ཉང་རལ་གྱིས་
རྗེས་སུ་བཟུང་ནས་ལམ་སྣ་ཟིན་པར་འགྱུར་རོ། །དེ་ནས་གཡས་རུ་གྲོང་དམར་
དུ་སྐྱེས་པའི་ལུས་ཐོབ་སྟེ་སྔར་རབ་ཏུ་བྱུང་བའི་བག་ཆགས་ཀྱིས་དེར་ཡང་རབ་
ཏུ་འབྱུང་སྟེ་ངའི་སྤྲུལ་པ་ཆོས་དབང་དང་འཕྲད་ནས་གདམས་པ་བྱིན་པས་རིག་
པའི་ངོ་བོ་མཐོང་སྟེ་མཁའ་འགྲོས་རྗེས་སུ་འཛིན་པར་འགྱུར་རོ། །སྐྱེ་བ་དེའི་
འོག་ཏུ་རྡོ་དང་མོན་བོད་ཀྱི་མཚམས་འབྲིན་ཐང་ཞེས་བྱ་བར་སྐྱེས་ཏེ་སྔ་མའི་
བག་ཆགས་ཀྱིས་རབ་ཏུ་འབྱུང་བར་འགྱུར་རོ། །དེའི་ཚེ་མཁའ་འགྲོ་མ་རྣམས་
ཀྱིས་བར་ཆད་བསྲུང་ཞིང་ལུང་བསྟན་ནས་ངའི་ཟབ་གཏེར་དང་འཕྲད་དེ་
གཏེར་སྒོ་གསུམ་འབྱེད་པར་འགྱུར་རོ། །དེའི་དུས་སུ་སྙིང་ཏིག་མའི་གདམས་
ངག་དང་འཕྲད་ཀྱང་འགྲོ་དོན་མི་འབྱུང་སྟེ་སྦས་པའི་ཚུལ་གྱིས་ཉམས་སུ་ལེན་
པའི་དུས་ཡིན་ནོ། །དེའི་ཚེ་ངའི་ཟབ་ཆོས་ཀྱི་བདག་པོར་གྱུར་ནས་ལས་དང་
ལྡན་པ་དང་མི་ལྡན་པའི་སློབ་མ་བདུན་ཅུ་འབྱུང་སྟེ་དེ་རྣམས་ལས་གདུལ་བྱ་
ལས་ཅན་རྣམས་བདེ་བ་ཅན་དུ་སྐྱེ་ཞིང་ལས་མེད་ལ་ལ་ངན་སོང་དུ་སྐྱེའོ། །དེ་
-373-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དུས་མཁའ་འགྲོས་ལུང་བསྟན་ཞིང་མཚན་དང་ལྡན་པའི་སློབ་མ་ཉི་ཤུ་རྩ་
གཅིག་འབྱུང་། ཁྱད་པར་དུ་ཟབ་མོ་སྙིང་ཏིག་གསང་བའི་གཏེར་འདིའི་བདག་
པོ་སྒྲགས་ཟུར་མཁར་གྱི་བུ་མོ་སྤྲེའུ་ལོ་མ་ལུས་ཕྲ་ལ་རྣམ་གཞག་ཚང་བ། ཤེས་
རབ་ཆེ་ལ་ཆོས་ལ་མོས་པ། ཡིད་དུ་འོང་ཞིང་སོ་ཞོ་ཡོད་པ། སྨིན་མཚམས་ན་
སྨེ་བ་པདྨ་འདྲ་བ་ཡོད་པ། མཚོ་རྒྱལ་གྱིས་བྱིན་གྱིས་བརླབས་པ་ཞིག་འབྱུང་
བས་དེ་ལ་གདམས་པ་རྣམས་བྱིན་ན་ཁ་རག་གི་ཕུར་ལྷག་མེད་ལ་འཚང་རྒྱ་
ཞིང་དར་ཆ་ཡང་བག་ཙམ་འབྱུང་ངོ༌། །དེ་མིན་འགྲོ་དོན་མི་འབྱུང་ཞིང་ཐམས་
ཅད་བདུད་ཀྱིས་བསམ་པ་བསྒྱུར་བས་དེ་ལ་མོས་པ་ཤིན་ཏུ་ཉུང་ངོ༌། །དེ་དང་
འབྲེལ་ཚད་དོན་དང་ལྡན་པས་ཐར་པའི་ལམ་སྣ་ཟིན་པར་འགྱུར་རོ། །དེའི་ཚེ་
ཚད་དགུང་ལོ་ལྔ་བཅུ་རྩ་དགུ་སྟེ་ཚེའི་སྒྲུབ་པ་བྱས་ན་དར་ཅིག་ཕྱིར་བསྣུར་ཞིང་
གཞན་དུ་བར་ཆད་ཀྱིས་ལྔ་བཅུ་རྩ་དགུའི་གོང་དུ་འདའ་བར་ཡང་སྲིད། དེ་ནས་
དམ་སེལ་གྱིས་འདའ་བའི་ཚུལ་སྟོན་པས་དམ་སེལ་བཤགས་པ་ལ་འབུངས།
དེ་ལྟར་བྱས་ན་དགུང་ལོ་ཚད་དུ་བཞུགས་པས་དེའི་དུས་སུ་མཁའ་འགྲོ་སྡེ་ལྔས་
བྱིན་གྱིས་བརླབས་པའི་བུད་མེད་ཅིག་འབྱུང་སྟེ་དེས་ཕྱག་རྒྱ་བྱས་པས་ཚེ་ལ་
གསོས་ཐེབས་ཏེ་ཚེ་ཚད་ལས་ལྷག་པར་བཞུགས་སོ། །དེ་དུས་ཟབ་གཏེར་
རྣམས་བུམ་ཐང་སྨད་དུ་བསྐྱལ་ལོ། །གལ་ཏེ་མ་འཁྱོལ་ན་སྔར་གྱི་གཏེར་ཤུལ་
ལམ་ལྷ་འདྲེ་མི་འཕོ་བའི་བྲག་ལ་སྦས་ན་ཕྱི་མ་ལ་ཐོན་པར་འགྱུར་རོ། །སྐྱེ་བ་
དེ་འདས་ནས་ལོངས་སྐུའི་ཞིང་ཁམས་དར་ཅིག་ཉུལ་ལོ། །དེ་ནས་བུམ་ཐོག་
ཐར་པ་གླིང་དུ་སྐྱེས་ནས་ལོ་བཅོ་ལྔ་ན་བུམ་ཐང་སྨད་ཀྱི་བྲག་སེང་གེ་དང་འདྲ་
བ་ལ་སྙིང་ཏིག་གི་རྒྱུད་མན་ངག་དང་བཅས་པ་ཐོན་ནས་འགྲོ་དོན་བྱེད་དོ། །དེ་
-374-



གཏེར་འབྱུང་རིན་པོ་ཆེའི་ལོ་རྒྱུས།
ནས་གཏེར་སྒོ་མང་བར་འབྱེད་ཅིང་རྫུ་འཕྲུལ་ཡ་མ་ཟུང་སྟོན་ཏེ་བུད་མེད་ཀྱི་
ལུས་བཟུང་བའི་མཁའ་འགྲོ་ལྔས་ཡུམ་བྱས་ནས་འགྲོ་དོན་འུར་བར་འགྱུར་
རོ། །དྲི་མེད་འོད་ཟེར་ཞེས་གྲགས་ཏེ་རྟ་མགྲིན་གྱི་སྤྲུལ་པའི་སྲས་ཟླ་བ་གྲགས་
པ་ཞེས་བྱ་བ་ཞིག་ཀྱང་འཁྲུངས་ཤིང༌། སློབ་མའང་ཟབ་མོ་གནད་ཀྱིས་ཐེབས་
པ་བརྒྱ་རྩ་བརྒྱད། ཆོས་ཀྱིས་འབྲེལ་པ་སྟོང་རྩ་བརྒྱད། འགྲོ་དོན་ནུས་པ་སུམ་
ཅུ་འབྱུང་ངོ༌། །སྦྱིན་བདག་ལ་སོགས་པ་ཟས་ནོར་གྱིས་འབྲེལ་བ་ནི་ཤིན་ཏུ་
མང་ངོ༌། །དེའང་ལྷོ་བྲག་དང་མཁར་ཆུ་ལ་རྫོགས་ཆེན་གྱི་བསྟན་པ་དར་ཞིང་
རྒྱས་པར་བྱེད་དོ། །དེ་དུས་ལྷོ་བྲག་གི་བྲག་སེངྒེའི་གདོང་པ་ཅན་ནས་སེམས་
ཕྱོགས་ཀྱི་ཆོས་སྡེ་ཐམས་ཅད་ཐོན་པར་འགྱུར་རོ། །མོན་མཁར་སྟེང་ནས་
བདག་གི་ངན་སྔགས་ཟབ་མོ་ཚོ་ཐོན་ཞིང་། མཆིམས་ཕུ་འདི་ཉིད་དུ་སྦས་པའི་
ལྷ་ལྕམ་མོ་རང་གི་ཟབ་བེར་སྲུབས་མེད་དང་། གཡུ་གུང་རི་ཁ་དམར་དང་གཟི་
མཆོང་སྤེལ་མའི་ལན་ཚར་དང་དངུལ་དཀར་གྱི་མེ་ལོང་རྒྱང་གསལ་དང་། ཨུ་
རྒྱན་བདག་གི་ཆོས་གོས་གསེར་གྱི་ཧ་རིས་ཅན་དང་། ཐོད་པ་སྨུག་མཁྲེགས་ལེ་
ཁ་བའི་ནང་དུ་ཚེ་གཅིག་གིས་འཚང་རྒྱ་བའི་ཆོས་དབང་བཞིའི་གདམས་པ་
རྒྱུད་དང་བཅས་པ་སྦེད་པས་འདི་རྣམས་ལྷ་ལྕམ་སྐྱེ་བ་འཕོས་ཏེ་བུམ་ཐང་དུ་
སྐྱེས་པའི་དུས་སུ་ཐོན་ནས་འགྲོ་དོན་དཔག་ཏུ་མེད་པ་བྱས་ཏེ་སྐྱེ་བ་དེ་ལ་
མངོན་པར་རྫོགས་པར་འཚང་རྒྱས་ནས་ལོངས་སྐུའི་ཞིང་དུ་འགྲོ་དོན་བྱེད་ཅིང་
སྐྱེ་བ་མི་ལེན་ནོ། །ཟངས་མདོག་དཔལ་རིར་རྒྱལ་པོ་ཉིད་དང་མཚོ་རྒྱལ་དང་།
ལྷ་ ལྕམ་ དང་། པདྨའོ་ སྐོལ་ ཞལ་ མཇལ་ ལོ། །གསུངས་སོ། །དེར་ རྒྱལ་ པོ་
དགྱེས་ཏེ་ཕྱག་དང་བསྐོར་བ་མང་པོ་མཛད་ནས་སློབ་དཔོན་ཆེན་པོ་ལགས།
-375-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འཁོར་བའི་ཆོས་ལ་སྙིང་པོ་མི་གདའ་བས་ཚེ་འདིར་བདེ་ཞིང་ཕྱི་མར་སྐྱིད་ལ་
ནམ་ཕུགས་སངས་རྒྱ་བའི་གདམས་ངག་ཅིག་ཞུ་འཚལ་ཞུས་པས། སློབ་དཔོན་
གྱིས་རྒྱལ་པོ་ལ་ཡང་གསུངས་པ། ཨེ་མ་ཧོ། མངའ་བདག་རྒྱལ་པོ་ཆེན་པོ་ཡང་
གསོན་ཅིག །འཇིག་རྟེན་ཆོས་ལ་སྙིང་པོ་མེད་པས་ན། །མུ་མཐར་འཁོར་ཞིང་
ཡང་ ཡང་ སྡུག་ བསྔལ་ བས། །ཆོས་ སྐུ་ རྒྱལ་ པོའི་ གཏན་ སྲིད་ ཟིན་ པར་
མཛོད། །ཡུལ་གྱི་སྙིང་པོ་ཆོས་དབྱིངས་སྐྱེ་མེད་ཟུང་། །གནས་ཀྱི་སྙིང་པོ་ནགས་
ཁྲོད་དབེན་པ་བརྟེན། །དགོན་པའི་སྙིང་པོ་ཆོས་ཉིད་སྟོང་གསལ་ལྟོས། ཁང་
པའི་སྙིང་པོ་སེམས་ཉིད་གཉུག་མར་ཞོག །ཚང་མར་སྙིང་པོ་ཤེས་བཞིན་དྲན་
པས་ཟུང་། །མཛོད་གྱི་སྙིང་པོ་བྱང་ཆུབ་སེམས་གཉིས་བསྐྱེད། །ནོར་གྱི་སྙིང་པོ་
ཚོགས་གཉིས་བརྟེན་པར་མཛོད། །སོ་ནམས་ སྙིང་པོ་ཆོས་སྤྱོད་དགེ་བཅུར་
འབོད། །ཕ་ཡི་སྙིང་པོ་སྙིང་རྗེས་འགྲོ་བ་ཟུང་། །མ་ཡི་སྙིང་པོ་སྟོང་བའི་གནས་
ལུགས་སྐྱོང་། །བུ་ཡི་སྙིང་པོ་བསྐྱེད་རྫོགས་དབྱེར་མེད་བརྟེན། །ཆུང་མའི་སྙིང་
པོ་བདེ་གསལ་མི་རྟོག་སྒོམས། །གྲོགས་ཀྱི་སྙིང་པོ་བདེ་གཤེགས་བཀའ་ལུང་
ལྟོས། །ཞིང་གི་སྙིང་པོ་མི་ཕྱེད་དད་པ་བསྐྱེད། །ཟས་ཀྱི་སྙིང་པོ་སྐྱེ་མེད་བདུད་
རྩི་ཟོ། །སྐོམ་གྱི་སྙིང་པོ་གདམས་ངག་བདུད་རྩི་འཐུང་། །གོས་ཀྱི་སྙིང་པོ་ངོ་ཚ་
ཁྲེལ་ཡོད་གྱོན། །འཁོར་གྱི་སྙིང་པོ་མ་སྲིང་དམ་ཅན་བརྟེན། །ལོངས་སྤྱོད་སྙིང་
པོ་ཆོས་སྤྱོད་སྒྲུབ་པ་མཛོད། །ལྟད་མོའི་སྙིང་པོ་རང་གི་སེམས་ལ་ལྟོས། །འདུ་
འཛིའི་སྙིང་པོ་སྤྲོས་བཅས་དགེ་བ་མཛོད། །རྣམ་གཡེངས་སྙིང་པོ་བསྐྱེད་རིམ་
འཕྲོ་འདུ་སྒོམས། །མཛའ་བཤེས་སྙིང་པོ་དབང་དང་དམ་ཚིག་བརྟེན། །ཆགས་
སྡང་སྙིང་པོ་དུག་ལྔའི་རྩལ་སྦྱོང་གྱིས། །རྒྱན་གྱི་སྙིང་པོ་ཐོས་བསམ་ཕྱོགས་
-376-



གཏེར་འབྱུང་རིན་པོ་ཆེའི་ལོ་རྒྱུས།
མེད་བརྟེན། །ལས་ཀྱི་སྙིང་པོ་ཟབ་མོའི་དཔེ་ཆ་བྲིས། །མགྲོན་གྱི་སྙིང་པོ་སྦྱིན་
པ་ཕྱོགས་མེད་ཐོང་། །འདུན་མའི་སྙིང་པོ་བློ་ཕུགས་ཆོས་ལ་གཏོད། །མཆོད་
གནས་སྙིང་པོ་དཀོན་མཆོག་གསུམ་པོ་མཆོད། །སྲི་ཞུའི་སྙིང་པོ་ཕ་མ་གུས་པས་
མཆོད། །བཀུར་སྟིའི་སྙིང་པོ་རྡོ་རྗེ་སློབ་དཔོན་བསྟེན། །དམ་ཚིག་སྙིང་པོ་རང་
སེམས་ཟོལ་མེད་གྱིས། །སྡོམ་པའི་སྙིང་པོ་སྡིག་པ་མཐའ་དག་སྤོང་། །ལྷ་ཁང་
སྙིང་ པོ་ སྡོམ་ གསུམ་ གཙང་ མ་བརྟེན། །དཀྱིལ་ འཁོར་ སྙིང་པོ་འོད་ གསལ་
འགྱུར་མེད་ལྟོས། །གདམས་པའི་ སྙིང་པོ་ རང་རྒྱུད་འདུལ་བར་མཛོད། །ལྟ་
བའི་སྙིང་པོ་སྟོང་གསལ་འགྱུར་མེད་ལྟོས། །སྒོམ་པའི་སྙིང་པོ་སེམས་ཉིད་ཇི་
བཞིན་ཞོག །སྤྱོད་པའི་སྙིང་པོ་གཉིས་འཛིན་འཁྲུལ་པ་གཞིག །འབྲས་བུའི་
སྙིང་པོ་མ་བཙལ་ལྷུན་གྱིས་གྲུབ། །དེ་ལྟར་མཛད་ན་འདིར་བདེ་ཕྱི་མར་སྐྱིད། །
མྱུར་དུ་རྫོགས་པའི་སངས་རྒྱས་འཐོབ་པར་འགྱུར། །ཞེས་གསུངས་པས་རྒྱལ་
པོ་དགྱེས་ཏེ་ཕྱག་དང་བསྐོར་བ་མང་དུ་མཛད་དོ། །དེ་ནས་ལྷ་ལྕམ་གྱི་ཟབ་
བེར་གདམས་ངག་དང་བཅས་པ་བསེ་སྒྲོམ་བ་གམ་སྨུག་པོར་བཅུག་སྟེ་གཏེར་
དུ་སྦས་ནས་ལྷ་ལྕམ་ཉིད་དང་འཕྲད་པར་སྨོན་ལམ་བཏབ་ནས་སློབ་དཔོན་
གྱིས་ལྷ་ལྕམ་གྱི་རོའི་སྙིང་ཁར་ཤེས་རབ་མཚལ་གྱི་རྩྭ་ཅིག་བྲིས་ཏེ་རྣམ་ཤེས་
བཀུག་པས་དབུགས་ཕྱུང་སྟེ་སྨྲ་ཤེས་པ་བྱུང་ངོ༌། །དེ་ནས་མཁའ་འགྲོ་སྙིང་ཏིག་
གི་དབང་བསྐུར་ཏེ་གསང་མཚན་པདྨ་ལས་འབྲེལ་རྩལ་དུ་བཏགས་ཤིང་བུ་
མོས་དཔེ་སྒྲོམ་སྤྱི་བོར་བཟུང་ནས་མ་འོངས་པའི་དུས་སུ་ཆོས་འདི་དང་འཕྲད་
དེ་སེམས་ཅན་ལ་ཕན་པར་ཤོག་ཅིག་ཅེས་སྨོན་ལམ་བཏབ་བོ། །དེ་ནས་སློབ་
དཔོན་གྱིས་ལྷ་ལྕམ་ལ་ཚེ་སྔོན་གྱི་ལས་སད་པ་དང་ཡབ་སྲས་སློབ་དཔོན་དང་
-377-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བཅས་ཏེ་འཕྲད་དོ་ཞེས་གསུངས་ནས་སླར་རྣམ་ཤེས་དོན་པ་དང་རོ་དེ་ཉིད་དུ་
བསྲེགས་པའི་ཚུལ་བསྟན་ཞིང་མོའི་སྒྲིབ་པ་སྦྱང་བའི་ཕྱིར་སློབ་དཔོན་གྱིས་
བསྣམས་ཏེ་སྐད་ཅིག་ལ་ཨོ་རྒྱན་དུ་གཤེགས་ནས་ཚོགས་ཀྱི་འཁོར་ལོ་མཛད་
དོ། །ཡང་སྐད་ཅིག་ལ་བྱོན་ཏེ་གསུངས་པ། མཚོ་ རྒྱལ་ཇི་ལྟར་བྱུང་བ་འདི་
རྣམས་དཀར་ཆག་ལ་ཐོབ་ཅིང་། ཟབ་གཏེར་གྱི་ཟླ་ལ་སྦས་པས་ཕྱིས་མོ་རང་
དང་འཕྲད་དུས་ཡིད་ཆེས་པའི་དགོས་པ་ཡོད་དོ་གསུངས་དུས་ཇོ་མོས་ཡི་གེར་
བཏབ་བོ། །དེ་ནས་ཇོ་མོས་ སློབ་དཔོན་ལ་ཞུས་པ། སྙིང་ཏིག་གསང་བའི་
གདམས་པ་འདི་རྣམས་སྤེལ་ལམ་སྦེད་པར་བྱ་ཞུས་པས་སློབ་དཔོན་གྱི་ཞལ་
ནས་འདི་རྣམས་ད་ལྟ་སྤེལ་བའི་དུས་ལ་མ་བབས་པས་གཏེར་དུ་སྦེད་དགོས།
ལྷ་ལྕམ་གྱི་དཔེ་སྒྲོམ་སྤྱི་བོར་བཞག་ནས་སྨོན་ལམ་བཏབ་པས་མོའི་ཆོས་སྐལ་
ཡིན་མོད། ད་སྟེ་ལོ་འགའ་ན་སློབ་དཔོན་ཆེན་པོ་བི་མ་ལ་མི་ཏྲ་འབྱོན་པས་ཁོང་
གི་གདུལ་བྱ་དུས་ལ་བབས་ཏེ་སྙིང་ཏིག་གི་བསྟན་པ་རྒྱས་པར་འགྱུར་རོ། །
བདག་གི་མཁའ་འགྲོ་སྙིང་ཏིག་གི་བསྟན་པ་འདི་སྙིང་ཏིག་སྔ་འགྱུར་འཆལ་ཏེ་
ནུབ་ཏུ་ཉེ་བའི་དུས་སུ་བསྟན་པ་ནུབ་ཁར་གསལ་ཏེ་རྒྱས་ལ་དྲག་པ་ཡུན་ཐུང་
བ་མར་མེ་འཆི་ཁར་གསལ་བ་ལྟ་བུ་འབྱུང་ངོ་། །དེའང་སྤྱིར་རྙིང་མའི་བསྟན་པ་
རྒྱས་ལ་ཡུན་ཐུང་། དེའི་ནང་ནས་གཏེར་གྱི་བསྟན་པ་ལྷག་པར་གཏེར་སྒོ་ཕྱེད་
པ་དང་རྒྱས་པ་མཉམ་ཞིང་། སྐལ་ལྡན་གཏེར་གྱི་བདག་པོ་མི་བཞུགས་པ་ན་
ཕལ་ཆེར་འགྲིབ་པ་ཡིན་ནོ། །དེའི་ཕྱིར་སྦ་བར་བྱའོ་གསུངས་ནས་ཀུ་སུ་ལའི་
སྐོར་རྣམས་དྭགས་པོ་དང་ལུང་ཁྲ་མོ་བྲག་གི་བྲག་བྱ་སྐྱིབས་ཅན་ལ་སྦས་ཤིང་།
རྒྱུད་དང་མན་ངག་རྒྱ་ཆེ་བ་མཁས་པ་པཎྜི་ཏའི་སྐོར་རྣམས་བུམ་ཐང་སྨད་ཀྱི་
-378-



གཏེར་འབྱུང་རིན་པོ་ཆེའི་ལོ་རྒྱུས།
བྲག་སེངྒེ་འདྲ་བ་ལ་སྦས་ནས་གཟའ་དང་མ་མོ་དང་བདུད་དང་གཏེར་བདག་
གི་མཁའ་འགྲོ་མང་པོ་ལ་གཏད་ནས་མི་ལོ་ལྔ་བཅུ་ཁ་རལ་ན་སྐལ་ལྡན་ལས་
ཅན་དེ་ལ་གཏོད་ཅིག་ཅེས་བཀའ་བསྒོས་སོ། །དེའི་དུས་སུ་ཤིན་ཏུ་ཟབ་པའི་
ཡང་གཏེར་ཆེན་པོ་ལྔ་སྦས་པ་ལ་དབུས་སུ་ཟུག་པ་རྩ་བའི་སྐོར་ལ་ཞི་ཁྲོ་བསྐྱེད་
རྫོགས་སུ་འབྲེལ་བ་མཆིམས་ཕུར་སྦས་ཏེ་སྐུ་ཡི་གཏེར་རོ། །ལྷོ་ཕྱོགས་སུ་
འདྲིལ་བ་སྡོང་པོའི་སྐོར་ལ་བདེ་གཤེགས་འདུས་པ་ལ་སོགས་པ་རྒྱས་པའི་
ལས་གཙོ་བོར་གྱུར་པ་མཁར་ཆུར་སྦས་ཏེ་ཡོན་ཏན་གྱི་གཏེར་རོ། །སྨན་ལ་
སོགས་པ་ཡོན་ཏན་དུ་གྲགས་པ་ནི་ཕལ་པ་སྟེ་མཆོག་གི་ཡོན་ཏན་གྱི་གཏེར་ལ་
མ་རེག་གོ །ནུབ་ཕྱོགས་སུ་གསལ་བ་མེ་ཏོག་གི་སྐོར་ལ་རིག་འཛིན་དང་
མཁའ་འགྲོའི་ཆོས་སྡེ་ཟབ་མོ་གཙོ་བོར་དབང་དང་འབྲེལ་པ་ལྷ་རིང་བྲག་ཏུ་
སྦས་ཏེ་གསུང་གི་གཏེར་རོ། །བྱང་ཕྱོགས་སུ་གྱེས་པ་ཡལ་གའི་སྐོར་ལ་ཡང་
ཕུར་རྟ་ཕག་དང་བཅས་པ་དྲག་སྔགས་ཕྲིན་སྒྲུབ་དང་འབྲེལ་བ་འཕྲིན་ལས་
གཙོ་བོར་གྱུར་པ་ཟངས་ཡག་ནམ་མཁའ་རྫོང་དང་ཏི་སྒྲོ་བྲག་ལ་སྦས་ཏེ་འཕྲིན་
ལས་ཀྱི་གཏེར་རོ། །ཤར་ཕྱོགས་སུ་སྨིན་པ་འབྲས་བུའི་སྐོར་ལ་ཞི་བ་མཆོག་གི་
སྒྲུབ་པ་མངོན་སུམ་འོད་གསལ་གྱི་གདམས་པ་ཡེ་ཤེས་གཙོ་བོར་གྱུར་པ་
མཁའ་འགྲོ་སྙིང་ཏིག་དེའི་ལེ་ལག་དང་བཅས་པ་དང་ལུང་ཁྲ་མོ་བྲག་དང་བུམ་
ཐང་ལ་སྦས་ཏེ་ཞི་བ་ཐུགས་གཏེར་ཆེན་པོའོ། །དེ་ནས་དྲུག་ཅུ་རྩ་གཅིག་གླང་
གི་ལོ་ལ་རྒྱལ་པོ་དགུང་དུ་གཤེགས་དུས་སློབ་དཔོན་ཉིད་ཀྱང་དངོས་ཀྱིས་
གདུལ་ བྱ་ དེ་ ལས་ མེད་ པར་ དགོངས་ནས་རྒྱལ་སྲས་མུ་ཏིག་བཙན་པོས་
བཞུགས་པར་ཞུས་ཀྱང་མ་གནང་བར་གཤེགས་པའི་ཚེ་མང་ཡུལ་བྱེ་མའི་ལ་སོ་
-379-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལ་ཐུག་བར་བསྐྱལ་ནས་ཕྱག་དབུ་ཐོད་བུད་བུད་བཙལ་བསྐོར་བ་མང་པོ་བྱས་
ཏེ། ངེད་བོད་ལ་ཐུགས་རྗེས་གཟུང་བར་ཞུས་ནས་སྤྱན་ཆབ་མང་པོ་བཏོན་
པས། སློབ་དཔོན་ཆེན་པོའི་ཞལ་ནས། ལྷ་སྲས་བཙན་པོ་འཇིག་རྟེན་གྱི་སྣང་
བ་སྒྱུ་མ་དང་འདྲ་བས་རྟག་ཏུ་ཆོས་སྐུའི་རྩལ་སྦྱོང་མཛོད་ཅིག །འདུས་བྱས་
ཆུའི་ལྦུ་བ་དང་འདྲ་བས་འཇིགས་མེད་ཐར་པའི་ལམ་སྣ་ཟུང་ཞིག །མི་རྟག་པ་
རྩ་ཁའི་ཟིལ་པ་དང་འདྲ་བས། སེམས་ཉིད་གཉུག་མའི་གཏན་སྲིད་ཟུང་ཞིག །
འདུས་བྱས་ཚོང་ཁང་གི་འགྲོན་པོ་དང་འདྲ་བས། འབྲལ་མེད་བདེ་ཆེན་གྱི་
གྲོགས་དང་འགྲོགས་ཤིག །འདི་ཕྱིར་ཕན་པ་དམ་པའི་ཆོས་ལས་མེད་པས།
རྗེ་འབངས་ཐམས་ཅད་དམ་པའི་ལྷ་ཆོས་མཛོད་ཅིག །སྤྲེལ་ལོ་སྤྲེལ་ཟླ་བའི་
ཚེས་བཅུ་ལ་ང་ཡང་བོད་ཀྱི་ཡུལ་དུ་ལན་རེ་འོང་ཞིང་། ལས་ཅན་རྣམས་ལ་རྒྱུན་
ཏུ་སྣང་བས་ཐུགས་ངལ་མ་མཛད་པར་ཡུན་རིང་དུ་ཅི་བདེར་བཞུགས་འཚལ་
ལོ། །ཞེས་གསུངས་ནས་སློབ་དཔོན་ཆེན་པོ་དང་། ཇོ་མོ་མཁར་ཆེན་བཟའ་
མཚོ་རྒྱལ་གཉིས་ནམ་མཁའི་དཀྱིལ་ན་ཕར་འོད་ཟེར་དང་བཅས་ཏེ་ལྷོ་ནུབ་རྔ་
ཡབ་ཀྱི་གླིང་ཕྲན་དུ་བུན་གྱིས་བཞུད་དོ། །དེ་ལྟར་རིམ་གྱིས་བྱོན་པའི་བླ་མ་
བཞི་པོ་ཡང་དཔལ་ཀུན་ཏུ་བཟང་པོ་ཡབ་ཡུམ་དང་། རྡོ་རྗེ་སེམས་དཔའི་རྣམ་
པར་འཕྲུལ་པ་ཉིད་ལས། འགྲོ་བ་རང་རྒྱུད་པ་འགས་བསྒྲུབས་པས་གྲུབ་པ་
ཐོབ་པ་ནི་མ་ཡིན་ནོ། །དེའི་ཕྱིར་གདུལ་བྱའི་སྣང་བ་དང་བསྟུན་ནས་དེ་ལྟར་
བྱོན་པའོ། །རིག་འཛིན་བརྡས་བརྒྱུད་པའི་ལོ་རྒྱུས་བཤད་ཟིན་ཏོ། །
དེ་ནས་གང་ཟག་སྙན་ཁུང་བརྒྱུད་པ་ནི། དེ་ལྟར་སློབ་དཔོན་ཆེན་པོས་
ལུང་བསྟན་པ་བཞིན་ལྷ་ལྕམ་པདྨ་གསལ་ཉིད་རིམ་གྱིས་སྐྱེ་བ་བརྒྱུད་པ་ལས།
-380-



གཏེར་འབྱུང་རིན་པོ་ཆེའི་ལོ་རྒྱུས།
ཚེ་ལོ་ལྔ་བཅུ་ཁ་རལ་ཏེ་མི་རྣམས་ཕལ་གྱིས་བཞི་བཅུ་རྩ་ཤས་ལས་མི་ཐུབ་
པའི་དུས་ན། གསལ་རྗེ་གངས་ཀྱི་ཤར་ཕྱོགས་ལྕགས་སྒྲོམ་འབར་བ་ལྟ་བུའི་
ཡུལ་དུ་སྤ་སྒང་པ་རིན་ཆེན་རྡོ་རྗེ་ཞེས་བྱ་བར་སྐྱེས་ཏེ་དྭགས་པོ་དང་ལུང་ཁྲ་མོ་
བྲག་ནས་ཟབ་གཏེར་རྣམས་གླང་གི་ལོ་ལ་གདན་དྲངས་ཏེ་གནས་པ་ལས་དེ་
དུས་ཉམས་སུ་མ་བླངས་པར་འཁྱམས་པས་མཁའ་འགྲོའི་བཀའ་ཆད་ཀྱིས་
ཚེའི་ཚད་མཐར་མ་འཁྱོལ་བར་གཤེགས་སོ། །དེའང་ཞུས་ལེན་གསེར་ཕྲེང་
ལས། སྐྱེ་བ་ དེ་ འདས་ ནས་ ལོངས་ སྐུའི་ ཞིང་ ཁམས་ དར་ ཅིག་ ཉུལ་ ཞེས་
གསུངས་པའི་དོན་ཐོག་ཏུ་བབས་ཏེ་མངོན་སུམ་འོད་གསལ་གྱི་སྣང་བ་ལྔ་ལྡན་
འོད་ཀྱི་དཀྱིལ་འཁོར་སྒོམ་པའི་རྣལ་འབྱོར་པ་རྣམས་ལམ་སྣང་བའི་འོག་མིན་
དུ་གནས་པའོ། །དེ་ནས་གཡོ་རུ་གྲྭའི་ཕུ་སྟོད་གྲོང་ཞེས་བྱ་བར་ཡབ་སློབ་དཔོན་
བསྟན་བསྲུང་བ་དང༌། ཡུམ་འབྲོ་བཟའ་མོ་བསོད་ནམས་རྒྱན་གཉིས་ཀྱི་སྲས་
སུ་འཁྲུངས་ཏེ། ལོ་བདུན་ནས་ཀློག་བྱང་བར་ཤེས་ཏེ། བདེ་གཤེགས་འདུས་པ་
དང་ཕུར་པ་དང་། གུ་རུའི་ལས་བྱང་ཕྲིན་སྒྲུབ་དང་བཅས་པ་ལ་སྦྱངས་པས་ལོ་
བཅུ་ན་ཤེས་པར་གྱུར་ཅིང་རྩིས་དང་མདོས་ལ་སོགས་པ་ཡང་བསླབས་སོ། །དེ་
ནས་ལོ་བཅུ་གསུམ་ན་རབ་ཏུ་བྱུང་ཏེ། མཁན་པོ་བསམ་འགྲུབ་རིན་ཆེན་གྱི་
དྲུང་དུ་དམ་པའི་ཆོས་འདུལ་བ་ལ་སྦྱངས་ཤིང་། འདུལ་བ་ལུང་དང་། སོ་སོ་
ཐར་པའི་མདོ་དང་འོད་ལྡན་ལ་སོགས་པ་ཕྲན་ཚེགས་རྣམས་ལ་གསན་པར་
མཛད་དོ། །དེ་ནས་དཔལ་གསང་ཕུ་ནེའུ་ཐོག་ཏུ་སློབ་དཔོན་ཆེན་པོ་བླ་བྲང་པ་
ལ་སོགས་པ་ལས་བྱམས་པའི་ཆོས་དང་རྟོག་གེའི་ཚུལ་ལ་སོགས་པ་ལ་ཐོས་པ་
མཛད་དོ། །དེ་ནས་སློབ་དཔོན་གཞོན་ནུ་རྒྱལ་པོ་ལ་སོགས་པ་ལས་དབུ་མ་
-381-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཚིག་ གསལ་དང་། འཇུག་པ་ལ་སོགས་ པ་དབུ་མའི་ གཞུང་དང་མན་ངག་
རྣམས་ལ་ལེགས་པར་སྦྱངས་སོ། །དེ་ནས་སློབ་དཔོན་གཞོན་ནུ་དོན་འགྲུབ་ལ་
སོགས་པ་ལས་གསང་བ་འདུས་པ་དང་། གསང་ལྡན་དང་། གཙུག་དགུ་དང༌།
སྤྱོད་རྒྱུད་ལ་སོགས་པ་དང་། མདོ་རྒྱུད་ལུང་སེམས་ཕྱོགས་ཀྱི་རྒྱུད་ལུང་མན་
ངག་དང་བཅས་པ་ལེགས་པར་གསན་ནོ། །དེ་ནས་སློབ་དཔོན་བཀྲ་ཤིས་རིན་
ཆེན་ལ་སོགས་པ་ལས་བདེ་མཆོག་དང་། ལམ་འབྲས་དང༌། སྦྱོར་དྲུག་དང་།
ཞི་བྱེད་དང་། རྫོགས་ཆེན་སེམས་ཕྱོགས་ལ་སོགས་པ་མན་ངག་དུ་མ་དང་རྒྱུད་
ལུང་ལ་སྦྱངས་སོ། །དེ་ནས་སློབ་དཔོན་གཞོན་ནུ་རྡོ་རྗེ་ལ་སོགས་པ་ལས་སྤྱོད་
འཇུག་དང་བསླབ་བཏུས་དང་། བསྟན་རིམ་དང་། ལམ་རིམ་ལ་སོགས་པ་ཇོ་
བོའི་ཆོས་སྐོར་བཀའ་གདམས་ལུགས་རྣམས་དང་། དོ་ཧ་དང་། ཕྱག་ཆེན་དང་།
གཅོད་ཡུལ་ལ་སོགས་པའི་མན་ངག་དུ་མ་གསན་ནོ། །སློབ་དཔོན་དུ་མ་ལས་
ཐུན་མོང་གི་སྒྲུབ་སྡེ་སྣ་ཚོགས་པ་གསན་ཞིང་མཁྱེན་པར་མཛད་དོ། །དེ་ནས་བླ་
མ་དམ་པ་ཀུ་མ་རཱ་ཛའི་དྲུང་དུ་རྫོགས་པ་ཆེན་པོ་གསང་བ་སྙིང་ཏིག་གི་དབང་
ཁྲིད་རྒྱུད་ལུང་མན་ངག་དང་བཅས་པ་དུ་མ་དང་། གུ་རུའི་གཏེར་ལུང་ཕྲན་
ཚེགས་མང་པོའི་དོན་གསན་ཅིང་ཐུགས་ཉམས་སུ་བཞེས་སོ། །དེ་ནས་ཤིང་མོ་
ཡོས་ཀྱི་ལོའི་དགུན་གཅིག་མཆིམས་ཕུའི་རི་ལ་སྒྲུབ་པ་མཛད་ཅིང་རི་མོ་ཅན་
གྱི་གནས་སུ་སྐལ་ལྡན་ཕོ་མོ་བརྒྱད་ལ་གསང་བ་སྙིང་ཏིག་གི་དབང་ཁྲིད་བྱེད་
དུས་གློ་བུར་དུ་མཁའ་འགྲོ་དང་། བཀའ་སྲུང་མང་པོ་བབས་ཏེ་མཁའ་འགྲོ་
སྙིང་ཏིག་གི་ཆོས་བཀའ་འབྱེད་པར་བསྐུལ་ནས། རྣལ་འབྱོར་པ་འོད་ཟེར་གོ་
ཆ་དཔེ་ལེན་དུ་བཏང་སྟེ་འཁོར་དུས། མཁའ་འགྲོའི་འདུ་བ་དཔག་ཏུ་མེད་པ་དེ་
-382-



གཏེར་འབྱུང་རིན་པོ་ཆེའི་ལོ་རྒྱུས།
ན་ཡོད་པའི་རྣལ་འབྱོར་པ་ཀུན་གྱིས་མཐོང་ཞིང་། མཚན་མོ་ཕྱོགས་ཀུན་ཏུ་
མཁའ་འགྲོའི་རང་སྒྲ་དི་རི་རི་དང་། རོལ་མོའི་སྒྲ་མང་པོ་ཡང་ཐོས་ཤིང་། རྣལ་
འབྱོར་ཕོ་མོ་ཀུན་གཉིད་དུ་སོང་བྱས་པས་རྨི་ལམ་མེད་ཅིང་། མ་སོང་བྱས་པས་
སད་རྒྱུ་ཡང་བྱུང་སྟེ། བདེ་གསལ་རྣམ་པར་མི་རྟོག་པའི་ཡེ་ཤེས་ལ་ཉིན་མཚན་
འཁོར་མོར་གནས་པ་ཟླ་བ་གཅིག་ཏུ་བྱུང་ཞིང་། ངོ་སྤྲོད་ཀྱི་དུས་སུ་མཐིང་ག་
ཁྱབ་པ་ཆེན་པོའི་འོད་དང་། ལྔ་ལྡན་ཡེ་ཤེས་ཀྱི་འོད་ཀྱང་ཀུན་གྱིས་མཐོང་
ཞིང་། ཁྲིད་དུས་དང་རྒྱབ་ཆོས་ཐམས་ཅད་ཀྱི་ཚེ་ན་ནམ་མཁའ་འཇས་ཁེངས་
པ་ཟླ་བ་གཅིག་ཏུ་བྱུང་ངོ༌། །དེ་ནས་གངས་རི་ཐོད་དཀར་དུ་འོངས་དུས་ཀྱང་
མཁའ་འགྲོའི་འདུ་བ་མང་པོ་དང་། རང་སྒྲ་དང་སིལ་སྙན་སྒྲོགས་པ་སྐབས་སུ་
བྱུང་ཞིང་། ཁྱད་པར་དུ་སྟོན་སོར་འདིའི་ཡིག་ཆ་འཇོག་པར་འོད་ཟེར་གོ་ཆས་
བསྐུལ་ཏེ། བསྟན་བཅོས་ལུས་གྲུབ་ཀྱི་འགོ་བརྩམས་པ་ནས་ཡོངས་སུ་རྫོགས་
ཀྱི་བར་དུ་མཁའ་འགྲོའི་གནང་བ་དང་། བྱིན་རླབས་དང་། རང་སྒྲ་དང་། བྱིན་
གྱིས་བརླབས་པའི་མཚན་མ་བཟང་པོ་སྣ་ཚོགས་སུ་བྱུང་ངོ་། །དེའི་ཕྱིར་ཆོས་
འདི་ནི་ཤིན་ཏུ་གཉན་ཞིང་བྱིན་རླབས་ཀྱི་སྤྲིན་ཕུང་འདུ་བས། ཚེ་འདི་ཉིད་ལ་
གྲོལ་བའི་གནད་དཔག་ཏུ་མེད་པ་ཡོད་དོ། །འདིའི་ངོ་མཚར་དང་ལྟས་ཀྱི་རིམ་
པ་བྱུང་བ་དེ་ལྟ་བུ་གཏེར་ཁ་གཞན་ལ་བྱུང་བ་མ་ཐོས་ཤིང་། མི་སྣང་སྟེ་ཆོས་ཀྱི་
གནད་དང་ཟབ་དོན་མི་གཅིག་པའི་ཕྱིར་རོ། །ངོ་མཚར་བའི་ལོ་རྒྱུས་ཞིབ་ཏུ་
བཤད་ན་དཔག་ཏུ་མེད་དེ། དེང་སང་དུས་སྙིགས་པ་དང་། མི་རྣམས་ཕལ་ཆེར་
བདུད་ཀྱི་ཕྱོགས་ལ་དད་པས། སྐུར་པ་འདེབས་ཤིང་ཟོག་ཏུ་མཐོང་བ་ཙམ་
ལས་མེད་པས་མི་སྤྲོ་ཞིང་། ཡེ་ཤེས་དང་ལས་ལས་གྲུབ་པའི་མི་མ་ཡིན་པ་ཉིད་
-383-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བདག་གི་དཔང་པོར་བཞུགས་པས་དེས་ཆོག་གོ །ད་ནི་ཕྱི་རབས་ཀྱི་དད་ལྡན་
རྣམས་ ལ་ རྗེས་ སུ་ གདམས་ པ། ལས་ སྨོན་ དག་ པས་ འབྲེལ་ བའི་ སློབ་མ་
དང༌། །དད་ལྡན་སྐྱེ་བོ་རྣམས་ལ་བསྐུལ་བའི་ཚིག །རྣ་བའི་བདུད་རྩི་སེམས་ཀྱི་
སྨན་འདི་ཉིད། །སྙན་པའི་བཀའ་མཆིད་ལགས་ཀྱིས་གསན་པར་མཛོད། །ཚེ་
འདི་ མི་རྟག་སྟོན་ཀའི་སྤྲིན་དང་འདྲ། །ལང་ཚོ་མི་རྟག་ སོས་ཀའི་མེ་ཏོག་
འདྲ། །ལུས་ནི་མི་རྟག་གཞན་གྱི་གཡར་པོ་འདྲ། །ནོར་རྣམས་མི་རྟག་རྩ་བའི་
ཟིལ་ པ་འདྲ། །མཛའ་བཤེས་མི་རྟག་ཚོང་ཁང་མགྲོན་པོ་འདྲ། །འདུས་ཀྱང་
འབྲས་བས་ལམ་མཐུན་གྲོགས་དང་འདྲ། །འཆི་བདག་མི་སྡོད་ནུབ་རིའི་གྲིབ་
མ་འདྲ། །འཇིག་རྟེན་ཕྱི་མ་སོ་ཁའི་ཉ་རྔོས་འདྲ། །ཚེ་འདིའི་སྣང་བ་མདང་སུམ་
རྨི་ལམ་འདྲ། །འདོད་ཡོན་རྣམས་ནི་སྒེག་མོ་གཡོན་ཅན་འདྲ། །ནམ་ཡང་མི་
ངོམས་སྲེད་པས་ཆང་འཐུང་འདྲ། །དོན་མེད་བྱ་བ་ཆུ་བོའི་གཉེར་མ་འདྲ། །
འཁོར་བའི་སྡུག་བསྔལ་རྒྱ་མཚོའི་རྦ་རླབས་འདྲ། །གཅིག་ལས་གཅིག་བརྒྱུད་
མེ་ཏོག་ཕྲེང་བརྒྱུས་འདྲ། །འགྲོ་དྲུག་འཁོར་བ་ཤིང་རྟའི་འཕང་ལོ་འདྲ། །
གཅིག་ནས་གཅིག་བརྒྱུད་ཟོ་ཆུའི་འཁྱུད་མོ་འདྲ། །དལ་འབྱོར་རྙེད་དཀའ་རིན་
ཆེན་གྲུ་བོ་འདྲ། །ནམ་འཇིག་མི་ཤེས་ཆུ་ཡི་ལྦུ་བ་འདྲ། །ངན་སོང་གནས་
གསུམ་ཐེམ་རྩྭའི་གད་གཡང་འདྲ། །ལྷུངས་ནས་མི་ཐར་འཆི་བདག་ཁ་ནང་
འདྲ། །ལས་དང་ཉོན་མོངས་མཚན་མོའི་མུན་རུམ་འདྲ། །གར་འགྲོ་ཆ་མེད་
འགྲོན་ པོ་ ལམ་ འཁྱམས་ འདྲ། །རང་ སེམས་ དགེ་ བ་ སྤྲིན་རུམ་ གློག་ དང་
འདྲ། །ཐར་ལམ་སྣང་བ་རིན་ཆེན་སྒྲོན་མེ་འདྲ། །དམ་པའི་བླ་མ་དེད་དཔོན་
སྨན་པ་འདྲ། །གཅིག་ཏུ་ཕན་བརྩོན་བདེ་གཤེགས་དབང་པོ་འདྲ། །གདམས་
-384-



གཏེར་འབྱུང་རིན་པོ་ཆེའི་ལོ་རྒྱུས།
པ་སྨན་འདྲ་ལེགས་པར་མཁྱེན་མཛོད་ལ། །ད་རེས་ཚེ་འདིའི་ཐར་ལམ་ཟིན་
པར་མཛོད། །འདི་ ཕྱིར་ ཕན་ པ་ དམ་ པའི་ ཆོས་ ཡིན་ལ། །དེ་ ཉིད་ སྤྱད་ པས་
འཁོར་བའི་ཕ་རོལ་འགྲོ། །འཆི་བ་བས་ཀྱང་སྐྱེ་བ་ཉམ་ང་ཞིང་། །གང་དུ་སྐྱེས་
ཀྱང་སྲིད་ན་བདེ་བ་མེད། །མེ་ཆེན་འོབས་དང་འདྲ་བར་རྒྱལ་བས་གསུངས། །
དམ་པའི་བླ་མ་རྣམས་དང་འཕྲད་གྱུར་ཅིང་། །ཟབ་མོའི་གདམས་པ་ལེགས་
པར་ཐོབ་བཞིན་དུ། །བརྩོན་པའི་སྟོབས་ཀྱིས་སྒྲུབ་པར་མི་བྱེད་ན། །དེ་ལས་
བསླུས་པ་བདག་ལ་གང་ཞིག་ཡོད། །ཐོས་པ་ཙམ་གྱིས་སྡུག་བསྔལ་མི་གྲོལ་
ཏེ། །སྨན་དཔྱད་ཐོས་པས་ནད་ལས་གྲོལ་ནུས་སམ། །དང་པོར་ཐོས་པས་མ་
ནོར་ཐག་བཅད་ནས། །བསམས་པས་ཐེ་ཚོམ་སྒྲོ་འདོགས་ཀུན་བཅད་དེ། །
བསྒོམས་ཤིང་ཉམས་སུ་བླངས་པས་སྡུག་བསྔལ་གྲོལ། །དེ་ཕྱིར་མ་ནོར་ཟབ་
མོའི་དོན་ཤེས་ནས། །གཅིག་པུར་ནགས་སུ་སྒྲུབ་པ་མཆོག་ཏུ་གཅེས། །དེང་
སང་ ཚེ་ ལོ་ ལྔ་ བཅུ་ ཁ་ རལ་ ཏེ། །ཚད་ དུ་ ཐུབ་ ཀྱང་ ཕྱེད་ ཙམ་ གཏི་ མུག་
གཉིད། །ཕྱེད་ལའང་སུམ་གཉིས་རྣམ་གཡེང་འདུ་འཛི་སྟེ། །སུམ་ཆ་གཅིག་
ལའང་དབང་པོའི་ཆོམ་རྐུན་མང་། །དེ་ལྟར་དཔྱད་ནས་ཆོས་ལ་ངས་སྦྱངས་
ཤེས། །ཡུན་དུ་སྒོམ་ཞིང་སྒྲུབ་པའང་ཡི་མུག་སྐྱེ། །འགྲོ་བ་གཞན་རྣམས་སྨོས་
ཀྱང་ཅི་ཞིག་དགོས། །ཉོན་མོངས་རྣམས་ནི་ཐོག་མ་མེད་དུས་ནས། །སེམས་ལ་
གོམས་ཤིང་བག་ཆགས་རྒྱུན་མི་འཆད། །དེ་ཡི་དབང་གིས་འཁྲུལ་སྣང་འཁོར་
བར་འཁྱམས། །འདི་ཙམ་དུས་ན་ཐར་ཞེས་ཚད་གཟུང་མེད། །འཆི་བའི་དུས་
ན་དྲན་ཡང་རབ་ཏུ་འཕྱིས། །མགོ་བོ་བཅད་ལ་གསོས་སྨན་ཕན་ཅི་ཡོད། །
འཁོར་བའི་གྲོང་ན་འགྲོ་ཀུན་ཉམ་རེ་ཐག །རྒྱལ་པོའི་བཙོན་རས་བཅིངས་པའི་
-385-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མི་བཞིན་དུ། །ནམ་ཡང་བདེ་མེད་སྡུག་བསྔལ་རྒྱུན་རེ་རིང་། །སྲིད་ནས་ཐར་
པའི་ ཐབས་ལ་བརྩོན་པར་མཛོད། །སྟོན་ པ་ འཇིག་རྟེན་ སྒྲོན་མེ་བྱོན་གྱུར་
ཅིང་། །དམ་ཆོས་ཉི་མ་དམ་པའང་མ་ནུབ་ལ། །ཐར་པའི་ལམ་བཟང་ཕྱོགས་ནི་
ཤེས་དུས་འདིར། །སྙིང་ནས་ཆོས་ཀྱི་ལམ་ལ་འབད་པར་མཛོད། །དལ་ཞིང་
འབྱོར་པས་བརྒྱན་པའི་ལུས་འདི་ཡང་། །ནམ་འཇིགས་མི་ཤེས་འཇིམ་པའི་
བུམ་ པ་འདྲ། །སང་དང་འཇིག་རྟེན་ཕྱི་མའི་སྣང་བ་གཉིས། །སྔོན་ལ་ གང་
འབྱུང་ངེས་པ་མེད་པས་ན། །དེ་རིང་ཉིད་ནས་དམ་པའི་ཆོས་མཛོད་ཅིག །ཚེ་
འདིའི་བྱ་བ་ཤི་ཤིར་ཟིན་པ་མེད། །ནམ་གཞག་ཚེ་ན་ཟིན་པ་ཆོས་ཉིད་ཡིན། །
ཆོས་ལ་དད་པའི་བསམ་པ་འབྱུང་དཀའ་བས། །ནམ་དྲན་ཚེ་ན་ཆོས་ལ་སྒྲུབ་
པར་ མཛོད། །འཁོར་ དང་ ལོངས་ སྤྱོད་ བསོད་ ནམས་ རྣམ་ གཡེང་རྣམས། །
བདུད་ཀྱི་ཆོས་ལ་བར་ཆད་སྤྲུལ་བས་ན། །རྙེད་དང་བཀུར་སྟིས་བློ་བྲིད་ཤེས་
བྱས་ཏེ། །ཆོག་ཤེས་ལྡན་པས་དབེན་པའི་ནགས་སུ་སོང་། །མདོར་ན་སྐྱེས་
པའི་ཐ་མ་འཆི་བ་སྟེ། །འདུས་པའི་ཐ་མ་དེ་བཞིན་འབྲལ་བ་ཡིན། །བསགས་
པ་འཛད་ཅིང་འབྱོར་པ་རྒུད་པས་ན། །འཁོར་བའི་ཆོས་ལ་སྡུག་བསྔལ་ཤེས་
བྱས་ལ། །ཞི་བའི་ལམ་ལ་ཡང་དག་འཛེགས་པ་དང་། །བྱམས་དང་སྙིང་རྗེའི་
འགྲོ་བའི་དོན་བྱེད་ཅིང་། །སྟོང་ཉིད་སྙིང་རྗེས་ཉིན་མཚན་འདའ་བར་མཛོད། །
དམན་སར་འགྲོ་བ་དམ་པའི་ལམ་མིན་ཞིང་། །གཞན་དག་འདྲེན་པ་ཤིང་རྟ་
ཆེན་པོའི་སྲོལ། །བྱང་ཆུབ་སེམས་ཀྱིས་ཆོས་ཀུན་ཟིན་པར་མཛོད། །ལྟ་བའི་
རྒྱལ་པོར་རང་བྱུང་ཡེ་ཤེས་ལྟོས། །སྒོམ་པའི་རྒྱལ་པོར་འོད་གསལ་ལྷུན་གྲུབ་
བསྒོམས། །སྤྱོད་པའི་རྒྱལ་པོར་སྣང་སྲིད་སྒྱུ་མར་སྦྱོངས། །འབྲས་བུའི་རྒྱལ་
-386-



གཏེར་འབྱུང་རིན་པོ་ཆེའི་ལོ་རྒྱུས།
པོར་ གདོད་ མའི་ ཟད་ སར་ སྐྱོལ། །ལྷུན་ གྲུབ་ ས་ ལ་ ཀུན་ ཏུ་ བཟང་ པོར་
འགྱུར། །འདི་ནི་གཞི་རྫོགས་རང་བཞིན་གཉུག་མའི་དོན། །ཕན་པའི་གདམས་
ངག་ལགས་ཀྱིས་ཐུགས་ལ་ཞོག །ཕྱི་དུས་མངོན་རྫོགས་རྒྱལ་པོའི་ཞིང་ཁམས་
སུ། །བདག་ དང༌ དད་ ལྡན་ འགྲོ་ཀུན་མཇལ་བར་སྨོན། །ཞེས་ ལེགས་ པར་
གསུངས་སོ། །དེ་དག་ཀྱང་རང་གི་ཆེ་བའི་ཡོན་ཏན་མངོན་པར་རློམ་པ་མ་ཡིན་
གྱིས། ཇི་ལྟར་གནས་པའི་དོན་བརྗོད་པས་ཕྱི་རབས་ ཀྱི་དད་ལྡན་ རྗེས་སུ་
འཛིན་པའི་དགོས་པ་ཡོད་དོ། །གང་ཟག་སྙན་ཁུང་དུ་བརྒྱུད་པའི་ལོ་རྒྱུས་
བཤད་ཟིན་ཏོ། །ཇི་ལྟར་ལེགས་བཤད་སྤྲིན་གྱི་གཞོན་པའི་བླ་རེ་ལས། །ཚིག་
དོན་རྣམ་བཀྲའི་ཆར་གྱི་སྣང་བ་རབ་བསིལ་བས། །མ་ལུས་འགྲོ་ཀུན་དད་
བརྒྱའི་ལོ་ཐོག་ལེགས་བསྐྲུན་ཏེ། །ཀུན་ཀྱང་བདེ་ཆེན་ཀུན་ཏུ་བཟང་པོའི་རང་
བཞིན་ཤོག །དེང་ནས་ལུས་ཅན་ཐར་པའི་ལམ་ལ་བདག་གིས་མ་ལུས་རབ་
བཀོད་དེ། །སྲིད་པའི་གྲོང་ལས་ཐམས་ཅད་ཞི་དབྱིངས་བདེ་གཤེགས་དབང་
པོའི་སར་གཞོལ་ནས། །འཁོར་བའི་རྒྱ་མཚོ་མཐའ་དག་ཡོངས་སྟོང་ཕྱམ་ཅིག་
མྱ་ངན་འདས་པ་ཡི། །རྒྱལ་བའི་ཕོ་བྲང་མ་ལུས་ཡོངས་གང་མཁའ་དབྱིངས་
པདྨོའི་འཁྱིལ་བར་ཤོག །རིག་དང་གྲོལ་བའི་རྟ་བདུན་གྱིས་བསྐྱོད་བློ་གྲོས་
ཡངས་པའི་ནམ་མཁའ་ལ། །དྲི་མེད་འོད་ཟེར་ཀུན་ནས་རྒྱས་པའི་ཉི་མའི་སྙིང་
པོ་ཤར་བ་ཡིས། །གཏི་མུག་མུན་པ་རྨད་བྱུང་སེལ་ཞིང་ཉེས་པའི་ཆུ་གཏེར་
ཡོངས་བསྐམས་ཏེ། །འགྲོ་ཀུན་ཐར་པའི་ལམ་བཟང་སྣང་ཞིང་སྐལ་བཟང་པདྨ་
འཛུམ་པར་ཤོག །མ་ལུས་མི་ལུས་ལུས་པ་མེད་པའི་སྐྱབས་དང་དཔུང་གཉེན་
མཆོག་གཅིག་པུ། །ཇི་ལྟ་ཇི་སྙེད་ཇི་བཞིན་གཟིགས་པས་འགྲོ་ཀུན་འདྲེན་པའི་
-387-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
གཉེན་གཅིག་པུ། །སྲིད་ནས་སྲིད་འགྲོ་སྲིད་ལས་རྣམ་གྲོལ་དེད་དཔོན་བླ་ན་
མེད་གཅིག་པུ། །ཆོས་དབྱིངས་ཆོས་ཉིད་ཆོས་སྐུ་མངོན་གྱུར་རང་བྱུང་པདྨས་
འཛིན་པར་ཤོག །རིན་ཆེན་གྲུ་བོ་ཀུན་ནས་མཛེས་འདྲ་སྲིད་པའི་མཚོ་ཆེན་
སྒྲོལ་བའི་གྲུ། །མཁའ་འགྲོ་སྙིང་ཏིག་ཆོས་ཚུལ་ཟབ་མོ་སྙིང་གི་པདྨ་ལ་རེག་
ཅིང་། །དྲི་མེད་ལྷ་ཡི་དཔག་བསམ་ཤིང་འདྲ་འདོད་དགུའི་རེ་བ་ཡོངས་སྐོང་
བ། །རྡོ་རྗེ་ཕག་མོ་མཁའ་འགྲོའི་ཚོགས་བཅས་སྤྲིན་བཞིན་འདུ་བས་བསྐྱང་
བར་ཤོག །ཆོས་ཚུལ་འདི་ཡང་ནམ་མཁའ་ཇི་བཞིན་སེམས་ཅན་དབྱིངས་
མཐའ་ཀུན་ཁྱབ་ཅིང་། །རྒྱ་མཚོ་ཇི་བཞིན་གཏིང་མཐའ་དཔག་ཡས་སྐལ་ལྡན་
སྐྱེ་བོས་རྟོགས་པ་དང་། །ལྷུན་པོ་ཇི་བཞིན་འཕོ་འགྱུར་མེད་པས་མི་ནུབ་རྒྱལ་
མཚན་ཡོངས་བཟུང་སྟེ། །ཉི་ཟླ་ཇི་བཞིན་ཀུན་ཏུ་སྣང་བས་ཕྱོགས་བཅུར་འཕྲོ་
ཞིང་རྒྱས་པར་ཤོག །གཏེར་འབྱུང་རིན་པོ་ཆེའི་ལོ་རྒྱུས་ཞེས་བྱ་བ། དཔལ་ཨོ་
རྒྱན་གྱི་མཁས་གྲུབ་ཆེན་པོ་མཚོ་སྐྱེས་རྡོ་རྗེའི་སྲས་དྲི་མེད་འོད་ཟེར་གྱིས། །
གངས་ རི་ ཐོད་ དཀར་ གྱི་མགུལ་ དུ་ སྦྱར་ བ་ རྫོགས་ སོ།། །།དགེ་ ལེགས། །
ཤུབྷོ། །བྷ་ཝནྟུ།། །།
-388-



༄༅། །རིན་པོ་ཆེ་དབང་གི་ཕྲེང་བ་བཞུགས་པ་ལེགས་སོ། །
རིན་ཆེན་ཤོག་སྐྱའི་སྐོར།
རྒྱ་གར་སྐད་དུ། རཏྣ་ཨབྷི་ཥིཉྩམ་ལེ་ནཱ་མ། བོད་སྐད་དུ། རིན་པོ་ཆེ་
དབང་གི་ཕྲེང་བ་ཞེས་བྱ་བ། དཔལ་ཀུན་ཏུ་བཟང་པོ་ལ་ཕྱག་འཚལ་ལོ། །ཆེ་
བའི་ཆེ་མཆོག་ལྷ་ཡི་ལྷར་གྱུར་པ། །ཀུན་བཟང་ཧེ་རུ་ཀ་དཔལ་རིགས་ལྔའི་
གཙོ། །དགའ་རབ་རྡོ་རྗེ་ཤྲཱི་སིདྷ་དང་། ཨོ་རྒྱན་ཡབ་ཡུམ་གཉིས་ལ་ཕྱག་འཚལ་
ལོ། །མཁའ་འགྲོ་སྙིང་ཏིག་གསང་བའི་སྙིང་པོ་ལས། །གཞི་ཉིད་འབྲས་བུར་
སྨིན་བྱེད་ཟབ་མོའི་ལམ། །རྒྱལ་བའི་ཡོན་ཏན་མ་ལུས་སྒྲུབ་བྱེད་པ། །རིན་ཆེན་
དབང་གི་ཕྲེང་བ་བཤད་པར་བྱ། །དེ་ལ་བཅུད་ཁྱད་པར་ཅན་སྒྲུབ་པ་ལ་སྣོད་དྲི་
མ་མེད་པ་དགོས་པས། ཨོྃ༔ ཐོག་མར་དེ་བསྒྲུབ་པའི་ཕྱིར་དབེན་ཞིང་ཡིད་དང་
མཐུན་པའི་གནས་སུ་ཞི་ཁྲོའི་ཐང་ཀ་ལ་སོགས་པ་དཀོན་མཆོག་གི་རྟེན་བཀྲམ་
པའི་མདུན་དུ། མཎྜལ་ཀྱི་དབུས་མར་མེ་ཆེ་བ་གཅིག་གི་མཐར་སྣང་གསལ་གྱི་
ཕྲེང་བ་ཅི་ཙམ་འབྱོར་པས་བསྐོར་བའི་མཐར་ཕྱི་ནང་གི་མཆོད་པ་ཚོགས་དང་
བཅས་པ་ལེགས་པར་བཤམས་ལ། ཐམས་ཅད་ཁྲུས་བྱས་ཏེ་གྲལ་ལ་འཁོད་པ་
ན། བླ་མས་རྣལ་འབྱོར་པ་རྣམས་ལ། རྡོ་རྗེ་སེམས་དཔའི་སྒོམ་བཟླས་ཕོག་
ནས་ཡི་གེ་བརྒྱ་པ་བརྗོད་པའི་ཚེ། བླ་མ་ཉིད་སྐད་ཅིག་གིས་སློབ་དཔོན་པདྨ་
ཐོད་ཕྲེང་རྩལ་མཐིང་ནག་རྡོ་རྗེ་དང་དྲིལ་བུ་འཛིན་པའི་པང་དུ་མཁར་ཆེན་
བཟའ་མཚོ་རྒྱལ་དམར་མོ་གྲི་གུག་དང་ཐོད་པ་འཛིན་པས་ཡབ་ལ་འཁྱུད་པ།
གཉིས་ཀ་རིན་པོ་ཆེ་དང་རུས་པས་བརྒྱན་པ། རྡོ་རྗེའི་སྐྱིལ་མོ་ཀྲུང་དུ་བཞུགས་
-389-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
པ་ལ། མཁའ་འགྲོ་དཔག་ཏུ་མེད་པས་བསྐོར་བར་བསམ་པའི་འོད་ཀྱིས། ནུབ་
ཕྱོགས་ཨོ་རྒྱན་ནས་དེ་ཁོ་ན་འདྲ་བའི་ཡེ་ཤེས་པ་སྤྱན་དྲངས་ལ་མཆོད་པས་
མཆོད་དེ། བདག་ལ་ཐིམ་པར་བསམ། ཨོཾ་བཛྲ་གུ་རུ་པདྨ་ཐོད་ཕྲེང་རྩལ་ཨཱཿཧཱུྃ།
ཞེས་ཅི་འགྲུབ་བཟླས་ཏེ། སྣང་སྲིད་ཐམས་ཅད་སྟོང་པའི་ངང་ལས་འོག་མིན་གྱི་
ཞིང་ཁམས་འོད་ཟེར་ལྔའི་རང་བཞིན་དུ་གསལ་བའི་དབུས་ན། གཞལ་ཡས་
ཁང་སྒོ་རྟ་བབས་དྲྭ་བ་དང་དྲྭ་བ་ཕྱེད་པ་ལ་སོགས་པས་མཛེས་པ། འོག་ཞི་བ་
ལ་སྟེང་ཁྲོ་བོའི་དཀྱིལ་འཁོར་དུ་གསལ་བཏབ་ལ། རྡོ་རྗེ་དྲིལ་བུ་འཛིན་པས་
དབྱངས་དང་བཅས་ཏེ། ཧཱུྃ་མ་ལུས་སེམས་ཅན་ཀུན་གྱི་མགོན་གྱུར་ཅིང་། །
བདུད་སྡེ་དཔུང་བཅས་མི་བཟད་འཇོམས་མཛད་ལྷ། །དངོས་རྣམས་མ་ལུས་ཇི་
བཞིན་གཟིགས་གྱུར་པའི། །ཞི་ཁྲོ་རབ་འབྱམས་འཁོར་བཅས་གནས་འདིར་
གཤེགས་ཞེས་པས། སྟེང་གི་ནམ་མཁར་བྱོན་པ་ལ་མཆོད་ཅིང་བསྟོད་ནས།
ཛཧཱུྃ་བཾ་ཧོས་དམ་ཚིག་པ་དང་གཉིས་སུ་མེད་པར་བསམ་ལ། ཉམས་ཆག་
བསྐང་བ་སྣང་གསལ་གྱི་མཆོད་པ་ཐོག་མར་དབུལ་ཏེ། སྤྲིན་མེད་མཁའ་ལ་ཉི་
ཤར་ཇི་བཞིན་དུ། །དྲི་མེད་འོད་གསལ་གདོད་ནས་དག་པའི་ཆོས། །ཤེས་རབ་
གཟི་ལྡན་དཔལ་གྱི་སྒྲོན་མེ་འདི། །ཞི་ཁྲོ་རབ་འབྱམས་དཀྱིལ་འཁོར་ལྷ་ལ་
འབུལ། །ཉམས་དང་སྒྲིབ་པའི་ རང་བཞིན་ཅི་མཆིས་པ། །མ་ལུས་སྦྱང་ཕྱིར་
ཐུགས་རྗེ་བཞེས་མཛོད་ལ། །གཉིས་མེད་དོན་གྱི་ཡེ་ཤེས་ཆེན་པོ་ཡིས། །ཚངས་
པ་ཆེན་པོའི་དངོས་གྲུབ་སྩལ་དུ་གསོལ། །ཨོཾ་བཛྲ་བཱ་རཱ་ཧཱི་ཨཱ་ལོ་ཀེ་པཱུ་ཙ་མེ་གྷ་
ས་མུ་དྲ་སྤྱི་ར་ཎ་ས་མ་ཡེ་ཧཱུྃ། ཞེས་བརྗོད་ནས། དམ་ཚིག་སྐོང་བ་ཕྱིའི་མཆོད་པ་
ནི། །འཇིག་རྟེན་འདི་འམ་གཞན་དག་ན། །མེ་ཏོག་ཇི་ སྙེད་ཡོད་པ་དང་། །
-390-



རིན་པོ་ཆེ་དབང་གི་ཕྲེང་བ།
བདག་ གིས་ གུས་ པར་ བཤམས་ པ་ འདི། །ཞི་ ཁྲོ་ རབ་ འབྱམས་ ཚོགས་ ལ་
འབུལ། ། ཨོཾ་བཛྲ་བཱ་རཱ་ཧཱི་པུཤེགས། དེ་བཞིན་དུ། བདུག་སྤོས། སྣང་གསལ། དྲི་
ཆབ། ཞལ་ཟས། རོལ་མོ་རྣམས་ ཀྱང་ སོ་ སོའི་ སྔགས་དང་ ཕྱག་རྒྱས་དབུལ་
ལོ། །དེ་ནས་སོར་ཆུད་པ་ནང་གི་མཆོད་པ་ནི། དུང་ཆེན་ཡེ་ཤེས་ལྔ་ཡི་གཞལ་
ཡས་སུ། །རྩ་བརྒྱད་སྟོང་ལ་སྦྱར་བའི་ཨ་མྲྀ་ཏ། །དུས་གསུམ་རྒྱལ་བ་རྒྱ་མཚོ་
མཉེས་མཛད་འདིས། །ཞི་ཁྲོ་རབ་འབྱམས་དཀྱིལ་འཁོར་མཉེས་གྱུར་ཅིག །ཨོ་
བཛྲ་བཱ་རཱ་ཧཱི་ཨ་མི་ཏ་ཨཱཧཱུཾ། ཡེ་ནས་རྣམ་དག་རྒྱལ་བ་མཉེས་མཛད་མ། །མེ་
ཏོག་བདུག་སྤོས་སྣང་གསལ་སྣ་ཚོགས་དྲི། །སྒེག་མོ་ཕྲེང་ཐོགས་གླུ་གར་ཡིད་
འོང་མ། །ཞི་ཁྲོ་རབ་འབྱམས་དཀྱིལ་འཁོར་མཉེས་གྱུར་ཅིག །ཨོཾ་བཛྲ་བཱ་རཱ་ཧཱི་
ཧཱུྃ་ཧཱུྃ་ཧཱུྃ་ཨཧཱུྃ། ཞེས་པས་མཆོད་ནས། སྐུ་གསུང་ཐུགས་ཉིད་མི་འགྱུར་ཀུན་ཏུ་
བཟང་། །བདེ་གཤེགས་བླ་མ་རྣམས་ ལ་ ཕྱག་ འཚལ་ བསྟོད། །ཆོས་སྐུ་ནམ་
མཁའ་བཞིན་དུ་དབྱེར་མེད་ཀྱང་། །ལོངས་སྐུ་འཇའ་ཚོན་བཞིན་དུ་སོ་སོར་
གསལ། །ཐབས་དང་ཤེས་རབ་མཆོག་ལ་མངའ་བརྙེས་པའི། །རིགས་ལྔ་བདེ་
བར་གཤེགས་ལ་ཕྱག་འཚལ་བསྟོད། །མ་སྐྱེས་ཆོས་ཉིད་དག་པའི་ཕོ་བྲང་
ནས། །ཞི་དང་ཁྲོ་ཚུལ་ཐབས་མཁས་ཐུགས་རྗེའི་ལྷ། །ཐུགས་རྗེ་ཆེན་པོས་འགྲོ་
བའི་དོན་མཛད་པ། །ཞི་ཁྲོ་རབ་འབྱམས་ཚོགས་ལ་ཕྱག་འཚལ་བསྟོད། །ཅེས་
པས་ བསྟོད་ དེ། ངང་ ཉིད་ ཡེ་ ནས་ སྤྲོས་ དང༌ བྲལ་ བ་ ལ། །བཤགས་ དང་
བཤགས་པར་བྱ་བ་མི་དམིགས་ཀྱང་། །ཀུན་རྫོབ་སྒྱུ་མ་ཙམ་དུ་བཤགས་པར་
བགྱི། །ཚངས་པ་ཆེན་པོའི་དངོས་གྲུབ་སྩལ་དུ་གསོལ། །ཅེས་པ་དང་། ཡེ་ཤེས་
སྐུ་མཆོག་ཚར་གཅིག་གཉིས་གསུམ་བརྗོད་པའི་རྗེས་ལ། རྣལ་འབྱོར་པ་རྣམས་
-391-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལངས་ཏེ་ལུས་ངག་ཡིད་གསུམ་གྱི་འགྱོད་ཚངས་ཐམས་ཅད་འཕྲལ་དག་པར་
བསམ་ ཞིང་། བརྐྱངས་ ཕྱག་ འཚལ་ བས། ན་ རག་ གི་ སྐོང་ བ་ རྒྱས་ པ་ ཚར་
གཅིག །འབྲིང་བདུན། ཆུང་བ་ཡིན་ན་ཉི་ཤུ་རྩ་གཅིག་གི་བར་དུ་བརྗོད་ནས་
བཤགས་པར་བྱས་པས། སྒྲིབ་པ་དང་ཉམས་ཆག་མ་བསྐང་བའི་ཕྱོགས་ནས་
མར་མེ་མི་གསལ་ཞིང་ངན་ལ། བསྐངས་པ་དང་དམ་ཚིག་གཙང་བའི་ངོས་ཀྱི་
མར་མེ་གསལ་ བས་ ཐམས་ ཅད་ མ་བསྐངས་ ཀྱི་བར་དུ་ འགྱོད་ཚངས་ ཀྱི་
བཤགས་པ་བྱའོ། །དེ་ནས་ཐམས་ཅད་ཀྱིས་ཡེ་ཤེས་སྐུ་མཆོག་ཚར་གསུམ་
བརྗོད་ལ། ཕྱི་ནང་གི་མཆོད་པ་དང་བསྟོད་པ་བྱས་ཏེ། ཚོགས་ཀྱི་དགའ་སྟོན་
ཆེར་བྱའོ། །དེས་ནི་དམ་ཚིག་གི་ཉམས་ཆག་དང་སྡིག་སྒྲིབ་ཐམས་ཅད་དག་
པར་བྱེད་པའི་སྤྱི་ཁྲུས་ཆེན་མོ་ཡིན་པས་ཕན་ཡོན་དཔག་ཏུ་མེད་དོ། །རྗེས་ལ་
བཀྲ་ཤིས་ཀྱི་ཚིགས་སུ་བཅད་པ་རྒྱ་ཆེར་བརྗོད་པ་སྟེ་སྣོད་ཁྱད་པར་ཅན་དུ་སྒྲུབ་
པའོ། །ཨཱགཉིས་པ་བཅུད་ཁྱད་པར་ཅན་དུ་བསྒྲུབ་པའི་ཕྱིར། དབང་དངོས་
བསྟན་པ་ལ་བརྒྱད་ལས། དང་པོ་བྱིན་རླབས་ཀྱི་སྒོ་དབྱེ་བ་མཁའ་འགྲོ་བརྡའི་
དབང་ ལ་ གསུམ་ ལས། སྔོན་ འགྲོ་ ནི། ཚོགས་ གཏོར་ རྒྱ་ ཆེར་ བཤམས་ ཏེ།
བདུད་རྩིའི་ཆུས་ཁྲུས་བྱས་ཏེ་གྲལ་དུ་འཁོད་པ་ལ་བགེགས་བསྐྲད་དེ་དྲིའི་ཐིག་
ལེ་གནས་གསུམ་དུ་བཀོད་ནས། དངོས་གཞི་ནི་བླ་མས་རང་ཉིད་བླ་མ་ཡབ་
ཡུམ་དུ་གསལ་བཏབ་སྟེ། སློབ་མ་རྣམས་པད་ཟླའི་སྟེང་ན་གཡུང་དྲུང་འཁྱིལ་
བའི་སྟེང་ན་ཧྲིལས་རྡོ་རྗེ་ཕག་མོ་གཅིག་པུ་གྲི་གུག་དང་ཐོད་པ་འཛིན་པ་
གཡོན་བརྐྱངས་གཡས་བསྐུམས་པའི་རྟིང་པ་བ་ག་ལ་གཏད་པ་ནམ་མཁའི་
དཀྱིལ་ན་ཡོད་པར་སྒོམ་དུ་བཅུག་པའི་རྗེས་ལ། བླ་མས་སྟེང་གི་ནམ་མཁའ་
-392-



རིན་པོ་ཆེ་དབང་གི་ཕྲེང་བ།
ནས་རྡོ་རྗེ་ཕག་མོ་མཁའ་འགྲོ་དཔག་ཏུ་མེད་པས་བསྐོར་བ་སྤྱན་དྲངས་ལ།
དམིགས་པ་དཔོད་དེ་སློབ་མའི་སྙིང་གར་ཐིམ་པར་བསམ་ཞིང་། གཡུང་དྲུང་
འཁྱིལ་བ་འཁོར་བ་ལ་དམིགས་པ་འཛིན་དུ་གཞུག་གོ །ཡང་ཤར་དང་། ལྷོ་
དང༌། ནུབ་དང་། བྱང་ནས་རྡོ་རྗེ་མཁའ་འགྲོ་དང་། རིན་ཆེན་མཁའ་འགྲོ་དང་།
པདྨ་མཁའ་འགྲོ་དང་།ལས་ཀྱི་མཁའ་འགྲོ་རྣམས་བྱོན་པ། སྤྱི་བོ་དང་། མགྲིན་
པ་དང་། ལྟེ་བ་དང་། གསང་བར་ཐིམ་པར་བསམ་ཞིང་། གཡུང་དྲུང་འཁྱིལ་བ་
འཁོར་བས་ནམ་མཁའ་ན་ ཕར་བུན་བུན་ ཡོད་པ་ལ་དམིགས་ པ་ འཛིན་དུ་
འཇུག །ཨོཾ་བྷུདྡྷ་ཌཱ་ཀི་ནི་ཧ་རི་ནི་ས་ས་མ་ཡ་ཛ་ཛ། བཛྲ་པྲ་ཝེ་ཤ་ཧོ༔ དེ་བཞིན་
དུ། བཛྲ་རཏྣ་པདྨ་ཀརྨ་ས་མ་ཡཱ་ཌཱ་ཀི་ནི་ཧ་རི་ནི་ས་མ་ཡ་ཛ་ཛཔྲ་ཝེ་ཤ་ཧོ༔ པྲ་
ཝེ་ཤ་ཧོ༔ ཞེས་དྲག་ཏུ་བརྗོད་ཅིང་རོལ་མོའི་སྒྲ་ཆེར་བསྒྲག་ཅིང་ཚིལ་ཆེན་གྱི་
དུད་པས་བདུག་གོ །དེས་ནི་འཁྲབ་པ་དང་། དུ་བ་དང་། འདར་བ་ལ་སོགས་པ་
ཡེ་ཤེས་ཕེབས་པའི་རྟགས་འོང་ངེས་སོ། །དེ་རྗེས་ཚོགས་ལ་རོལ་ཞིང་དགའ་
སྟོན་དང་བཀྲ་ཤིས་བྱའོ། །དེས་ནི་མཁའ་འགྲོའི་བྱིན་རླབས་འཇུག་ཅིང་དབང་
གི་སྒོ་ཕྱེ་བས་བར་ཆད་མེད་ཅིང་དངོས་གྲུབ་ཕུན་སུམ་ཚོགས་པར་འབྱུང་ངོ༌། །
གཉིས་པ་ལུས་ཀྱི་སྒྲིབ་པ་སྦྱང་ཞིང་སྤྲུལ་པའི་སྐུར་གྲོལ་བར་བྱེད་པ་
སྤྲོས་བཅས་བུམ་པའི་དབང་ལ་གསུམ་ལས། སྔོན་འགྲོ་ཐུན་མོང་པ་དང་། ཐུན་
མོང་མ་ཡིན་པ་གཉིས་ལས། དང་པོ་ནི་མཁའ་འགྲོ་བརྡ་དབང་གི་རྗེས་ཉིད་ལ་
གསོལ་བ་གདབ་པ་ནི། སློབ་མས་མེ་ཏོག་དོར་ལ་ཕྱག་འཚལ་ཏེ་མགྲིན་གཅིག་
ཏུ། ཀྱེ་ཀུན་བཟང་རྡོ་རྗེ་འཛིན་པ་ཆེ། །ཡེ་ཤེས་ལྔ་ནི་ཐོབ་བྱའི་ཕྱིར། །རིགས་
ལྔའི་དབང་མཆོག་བཤད་དུ་གསོལ། །ཅེས་པ་གསུམ་གྱི་རྗེས་ལ་བླ་མས། ཀྱེ་
-393-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རིགས་ཀྱི་བུ་མཆོག་ཁྱེད་རྣམས་ཀྱིས། །བླ་མ་ཡི་དམ་མཁའ་འགྲོ་དང་། །ཆོས་
སྐྱོང་དང་ནི་རྡོ་རྗེའི་སྤུན། །ཚོགས་མཆོད་ཡོན་གྱིས་མཉེས་ནུས་སམ། །ཞེས་
དྲིས་ པའི་ ལན་དུ་ སློབ་ མས། ཀྱེ་ ཇི་ ལྟར་ཐུགས་ ཀྱིས་དགོངས་མཛད་པ། །
བདག་ གིས་ མ་ལུས་བསྒྲུབ་ ལགས་པས། །དཔའ་བོས་བདག་ལ་ གནང་དུ་
གསོལ། །ཞེས་ཞུའོ། །དེ་ནས་སློབ་མ་རྣམས་ཡི་གེ་བརྒྱ་པའི་སྒོམ་བཟླས་ཅུང་
ཟད་རེ་བྱེད་དུ་བཅུག་ནས། བླ་མའི་ཐུགས་ཀའི་ཧཱུཾ་ལས་འོད་འཕྲོས་པས་སློབ་
མའི་སྙིང་གར་ཕོག་པས་ལུས་ཐམས་ཅད་རྡོ་རྗེའི་གོ་ཁྲབ་ཀྱིས་གཡོགས་པར་
བསྒོམ་དུ་བཅུག་ལ། དཔོན་སློབ་ཀུན་ཧཱུྃ་གི་སྒྲ་སྐད་དི་རི་རི་བཟླས་པས། སྟེང་
འོག་ཐམས་ཅད་རྡོ་རྗེའི་རྭ་བ་གུར་བླ་རེ་མདའི་ར་བ་ཡེ་ཤེས་ཀྱི་མེ་རི་མེ་དཔུང་
འབར་བའི་སྲུང་འཁོར་དར་ཅིག་བསྒོམས་ནས། དམ་ཚིག་སྦྱིན་པ་ནི་བླ་མས།
ཀྱེ་མ་རིགས་ ཀྱི་བུ་ཁྱོད་ཀྱིས། །དམ་ཚིག་རྒྱུད་ལ་གནས་འདོད་ན། །ཐབས་
ཤེས་གཉིས་ཀྱི་དམ་ཚིག་ཏུ། །མཚན་མ་ལ་ནི་མི་འགོངས་དང༌། །རྡོ་རྗེ་སློབ་
དཔོན་མལ་ཆ་དང་། །རྡོ་རྗེ་སྤུན་ལ་རྩོད་མི་བྱ། །དེ་ལྟར་བསྲུང་བར་ནུས་གྱུར་
ཏམ། །ཞེས་ པའི་ ལན་ དུ་ སློབ་མས། ཀྱེ་ སངས་ རྒྱས་ ཐམས་ ཅད་ འདུས་ པ་
ཡི། །རྡོ་ རྗེ་ འཛིན་པའི་བཀའ་བཞིན་དུ། །བདག་ཅག་རྣམས་ནི་བསྲུང་བར་
འཚལ། །ཞེས་བརྗོད་དོ། །དེ་ནས་དགའ་སྟོན་བྱའོ། །
གཉིས་པ་ཐུན་མོང་མ་ཡིན་པའི་སྔོན་འགྲོ་ལ་སའི་ཆོ་ག །ལེགས་པར་
བཤམ་པ། སྟ་གོན་བྱ་བ་དང་གསུམ་ལས། དང་པོ་ནི་གཞི་བདག་ལ་གཏོར་མ་
སྦྱིན་ལ་ས་བསླངས་ཏེ། མཎྜལ་པདྨ་འདབ་མ་བཞི་པ་ལ་དྲིའི་ཐིག་ལེ་དང་མེ་
ཏོག་གི་ཚོམ་བུ་པྲི་ཐི་ཝི་དེ་ཝཱི་ཧི༔ ཞེས་པ་བཀོད་ལ། ཆུ་གཉིས་སྔོན་དུ་འགྲོ་
-394-



རིན་པོ་ཆེ་དབང་གི་ཕྲེང་བ།
བས་མཆོད་པ་ལྔ་དང་གཏོར་མ་གསུམ་བཤམས་ཏེ། རང་ཉིད་ས་གནོན་བྱས་
པའི་སྲིན་ལག་ལས་འོད་ཟེར་འཕྲོས་པ་ས་འོག་ཏུ་སོང་བས་སའི་ལྷ་མོ་བརྟན་
མ་སེར་མོ་རིན་པོ་ཆེའི་བུམ་པ་ཐུགས་ཀར་འཛིན་པ། ཕག་རྒོད་ལ་ཆིབས་པ་ལ་
ས་བདག་ཀླུ་གཉན་གྱིས་བསྐོར་བ་སྤྱན་དྲངས་ཏེ་བཞུགས་པར་བསམས་ལ།
ལྷ་མོ་ཆེན་མོ་ས་བདག་འཇིག་རྟེན་ཡུམ། །རིན་ཆེན་རྫོགས་དབང་མཆོག་གི་
རྒྱན་ གྱིས་ བརྒྱན། །དོ་ཤལ་ རྐང་ གདུབ་ སྒྲ་ སྒྲོགས་ སེམས་ དཔས་ མཆོད། །
མཆོད་ཡོན་འདི་བཞེས་འདི་རུ་བྱིན་བརླབ་མཛད། །ཨོཾ་པྲི་ཐི་ཝི་དེ་ཝཱི་ས་མ་ཡ་
ཛཧཱུྃ་བཾ་ཧོ །དྲི་མེད་ཡིད་དུ་འོང་བ་ཡི། །ལྷ་རྫས་དམ་པའི་མཆོད་ཡོན་འདི། །
ལྷ་མོ་ལ་ནི་འབུལ་བར་བགྱི། །ས་འདི་བདག་ལ་གནང་དུ་གསོལ། །ཨོཾ་པྲི་ཐི་
ཝི་ དེ་ ཝི་ ཨགྷཾ་པྲ་ཏཱི་ཙྪ ཡེ་ སྭཱཧཱ། ཞེས་པ་ནས། མེ་ཏོག །བདུག་སྤོས། སྣང་
གསལ། དྲི་ཆབ། ཞལ་ཟས། རོལ་ མོ་ རྣམས། པུཤྲཱི། དྷ་ པེ། ཨཱ་ ལོ་ ཀེ །གྷནྡྷེ།
ནེ་ཝི་ཏེ། ཤཔྟ་པྲ་ཏཱིཙྪ་ཡེ་སྭཱ་ཧཱས་མཆོད་ལ། སྐྱོབ་པ་སངས་རྒྱས་ཐམས་ཅད་
ཀྱི། །སྤྱོད་པའི་ཚུལ་དང་ཁྱད་པར་དང་། །ས་དང་ཕ་རོལ་ཕྱིན་པ་ལ། །ལྷ་མོ་
ཁྱོད་ནི་དཔང་དུ་གྱུར། །ཤཱཀྱ་སེངྒེ་སྐྱོབ་པ་ཡིས། །ཇི་ལྟར་བདུད་ཀྱི་སྡེ་བཅོམ་
པ། །དེ་བཞིན་བདག་གིས་བདུད་སྡེ་ལས། །རྒྱལ་བར་བྱས་ཏེ་དཀྱིལ་འཁོར་
བྲི། །བདག་རྡོ་རྗེ་འཛིན་པ་ཆེ་གེ་མོ། ཞེས་བྱ་བས་སའི་ཕྱོགས་འདིར་སེམས་
ཅན་གྱི་དོན་དུ་དཀྱིལ་འཁོར་ཆེན་པོ་བཞེང་གིས། ལྷ་མོ་ཁྱོད་ཀྱིས་སའི་ཕྱོགས་
འདི་བདག་ལ་གནང་བར་མཛོད་ཅིག །ཅེས་བརྗོད་པས། དེས་ཀྱང་རིག་པ་
འཛིན་ པ་ ཁྱོད་ ཅི་ དགའ་ བར་ སྤྱོད་ཅིག །ཅེས་ གསུངས་ པར་ བསམས་ ལ།
གཏོར་མ་གཅིག་ཨ་ཀཱ་རོས་ལྷ་མོ་ལ་འབུལ། གཅིག་དཀར་པོའི་ཕྱོགས་ལ་བྱིན་
-395-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ནས། གང་དག་འདིར་གནས་ལྷ་དང་ཀླུ། །གནོད་སྦྱིན་སྲིན་པོ་གཞན་དག་
ལ། །ས་འདི་བདག་གིས་བསླང་བར་བགྱི། །དཀྱིལ་ འཁོར་དོན་དུ་ སྩལ་དུ་
གསོལ། །དཀྱིལ་ འཁོར་ཆེན་པོའི་ བྱ་བ་མཐར་ ཕྱིན་པའི་གྲོགས་རྒྱ་ཆེན་པོ་
མཛད་དུ་གསོལ། ཞེས་བརྗོད་དོ། །གཅིག་ནག་པོའི་ཕྱོགས་ལ་བྱིན་ནས། ས་
ཕྱོགས་འདིར་ནི་སློབ་དཔོན་བདག །དཀྱིལ་འཁོར་རྒྱལ་པོ་སྒྱུ་འཕྲུལ་ནི། །
བཞེང་གིས་ས་འདིར་གནས་པའི་བགེགས། །འདི་རུ་མ་འདུག་གཞན་དུ་དེངས།
ཨོཾ་སུ་བྷ་ནི་སུཾ་བྷ་ཧཱུཾ། གྷི་ཧྥ་གྷི་སྣ་ཧཱུཾ། གྷི་སྣ་པ་ཡ་གྷི་ཧྥ་པ་ཡ་ཧཱུཾ། ༀ་ཨཱ་ན་ཡ་ཧོ།
བྷ་ ག་ ཝཱན། བཱིརྱ་ རཱ་ ཛ་ ཧཱུཾ་ ཕཊ་ཅེས་བརྗོད་ལ། ༀ་བཛྲ་མུས། ལྷ་མོ་འཁོར་
བཅས་ གཤེགས། བགེགས་ བསྐྲད་ ནས། གྱོ་མོ་ དང་ རུས་ པ་ ལ་ སོགས་ པ་
བསལ་ནས་ས་མཉེན་བཟང་པོའི་སྟེགས་བུ་འདོམ་གང་པ་ལ་སོགས་པ་ཇི་ལྟར་
འོས་པ་མེ་ལོང་གི་ངོས་ལྟར་སྙོམས་པ་ལ་ཤར་དང་བྱང་ཅུང་ཟད་གཞོལ་བའི་
སྟེང་དང་འཁོར་ཡུག་ཏུ། ལག་མཐིལ་གཡས་པས་བསྐོར་ཞིང་། ཨོཾ་ཧ་ན་ཧ་ན་
ཧཱུྃ་ཕཊ། ཅེས་བརྗོད་པས། ལག་པ་ལས་འོད་ཟེར་བྱུང་ནས་མ་དག་པ་སྦྱངས།
ཨཱི་བྷུ་ཁཾ་ཞེས་བརྗོད་པས་ཕྱོགས་ཐམས་ཅད་ནམ་མཁར་གྱུར། ༀ་མེ་དྷི་ནི་བཛཱི་
བྷ་ཝ་བྷནྡྷ་ཧཱུྃ་ཧཱུྃ་ཕཊ་ཀྱིས་ས་ཕྱོགས་ཐམས་ཅད་རྡོ་རྗེའི་རང་བཞིན་དུ་གྱུར། ཨོཾ་
བཛྲ་རཀྵ་རཀྵ་ཧཱུྃ་གིས་བསྲུང་ཞིང་བརྟན་པར་བྱའོ། །དེ་ནས་རྡོ་རྗེ་དང་དྲིལ་བུ་
འཛིན་ པས། ཧཱུྃ་ གི་ གླུ་ བླང་ ཞིང་། རྡོ་ རྗེའི་ གར་བསྒྱུར་བས་ རྐང་པ་གཡས་
བསྐུམ་གཡོན་བརྐྱང་བ་དང་དོར་སྟབས་སུ་དཀྱིལ་འཁོར་ལ་བསྐོར་ཞིང་ཁྲོ་
བོའི་དམིགས་པ་གསལ། རྡོ་རྗེ་དྲིལ་བུ་དཔུང་མགོར་ཐོད་དབྱུག་གདེངས་པ་
ལྟར་བྱ་བ་དང་། འཁོར་ལོ་ལྟར་བསྐོར་བ་དང་། མདའ་ལྟར་འཕངས་པ་དང་།
-396-



རིན་པོ་ཆེ་དབང་གི་ཕྲེང་བ།
ལྕགས་ཀྱུ་ལྟར་བཀུར་པ་དང་། ཞགས་པ་ལྟར་འཕངས་པ་དང་། གཙོ་བོ་ལྔ་
དང་སྒོ་མ་བཞིའི་སྔགས་སུམ་བྷ་ནི་དང་བཅས་པ་བརྗོད་དོ། །སའི་ཆོ་གའོ། །དེ་
ཡང་བ་གླང་ལྷས་དང་ཁང་པ་དང་། གཙུག་ལག་ཁང་ལ་སོགས་པ་སྔར་ནས་ས་
དུལ་བ་རྣམས་སུ་ནི་མི་དགོས་ལ། མ་དུལ་བ་རྣམས་སུ་བྱའོ། །
གཉིས་པ་ལེགས་པར་བཤམས་པ་ནི་མཎྜལ་གྱི་སྟེང་དུ་དྲིའི་ཐིག་ལེ་
དང་མེ་ཏོག་གི་ཚོམ་བུ་ལྷའི་གྲངས་དང་མཉམ་པ་དགོད་ཅིང་ལྷ་སོ་སོའི་ས་བོན་
ནམ་རྩ་ སྔགས་བརྗོད། བླ་བྲེ་ ཡོལ་བ་ལ་སོགས་པས་བརྒྱན་ཅིང་། རིན་པོ་
ཆེའམ། རྫའི་བུམ་པ་ཡིན་ན་ལྔ་ནི་དབང་བསྐུར་བ་རྣམ་པར་རྒྱལ་བའི་བུམ་པ་
ཡིན་པས་རིགས་ལྔའི་ཁ་དོག་ཏུ་བསྒྱུར་བ་ལ་སོ་སོའི་ཕྱག་མཚན་ནམ། ས་བོན་
གྱི་ཡི་གེའི་མཚན་མ་གདབ་ལས་བུམ་དཀར་པོ་བྱ། དེ་རྣམས་ཀྱི་བགེགས་
བསྐྲད། གུ་གུལ་གྱིས་བདུག་ཅིང་ཉུང་ཀར་གྱིས་བྲབ་ལ་ཆུ་གཙང་མས་སུམ་
གཉིས་ཙམ་བཀང་ལ། འབྲུ་ལྔ། བདུད་རྩི་ལྔ། རིན་པོ་ཆེ་ལྔ། སྨན་ལྔ། དྲི་ལྔ་
སྟེ་ལྔ་ལྔ་ཉི་ཤུ་རྩ་ལྔའི་བུམ་རྫས་བླུགས། དར་རམ་རས་དམར་པོས་མགུལ་
བཅིངས། དཔག་བསམ་ གྱི་ ཤིང་ གིས་ ཁ་ བརྒྱན། རྡོ་ རྗེ་ གཟུངས་ ཐག་ དང་
བཅས་པས་བརྒྱན་པ་སྟེགས་མཐོ་བའི་སྟེང་དུ་བཞག །སྟེགས་བུའི་མཐའ་སྐོར་
དུ་ཕྱི་ནང་གི་མཆོད་པ་རྣམས་རྒྱ་ཆེར་བཤམས། གཞན་ཡང་རྡོ་རྗེ་དང༌། དྲིལ་བུ་
དང༌། ཀུ་ཤ་ དང་། སྲུང་ སྐུད་ དང་། བདུད་ རྩི་ ལྔའི་ རིལ་བུ་དང༌ སོ་ཤིང་ལ་
སོགས་པ་འདིར་དགོས་པའི་ཡོ་བྱད་རྣམས་ཚོགས་པར་བྱའོ། །
གསུམ་པ་སྟ་གོན་དུ་བྱ་བ་ལ་གསུམ་ལས། དང་པོ་བུམ་པ་སྟ་གོན་ནི།
རང་ཉིད་སྐད་ཅིག་གིས་རང་བཞིན་གཞི་ཡི་ཀུན་ཏུ་བཟང་པོ་ཡབ་ཡུམ་མཐིང་
-397-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ག་རྡོ་རྗེ་དང་དྲིལ་བུ་འཛིན་པར་བསམས་ལ། ཀུ་ཤས་ཐོད་པ་ནས་བདུད་རྩིའི་
བསང་ཆུ་གཏོར་ལ། ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཅེས་ལན་
གསུམ་བརྗོད་ནས། ཨོཾ་སྭ་བྷ་ཝ་ཤུདྡྷསརྦ་དྷརྨཱ་སྭ་བྷ་ཝ་ཤུདྡྷོཉཧཾ། ཕྱི་དང་ནང་
གིས་བསྡུས་པའི་ཆོས་ཐམས་ཅད་སྟོང་པ་ཆེན་པོ། སྟོང་པའི་ངང་ལས་པཾ་ལས་
པདྨ་དང་རཾ་ལས་ཉི་མ་དང་ཨ་ལས་ཟླ་བའི་སྟེང་དུ། ཧཱུྃ་ཡོངས་སུ་གྱུར་པ་ལས་
རྣམ་པར་རྒྱལ་བའི་བུམ་པ་ལྔ། ལས་ཐམས་ཅད་པའི་བུམ་པ་དང་བཅས་པ།
རིན་པོ་ཆེ་སྣ་ཚོགས་ཀྱི་རང་བཞིན་ཡངས་ཤིང་རྒྱ་ཆེ་བ། ལྟོ་བ་ལྡིར་བ། ཞབས་
ཞུམ་པ། མཆུ་འཕྱངས་པ། མགྲིན་པ་ཕྲ་བ། ལྷའི་གོས་པཉྩ་ལི་ཀས་མགྲིན་པ་
དཀྲིས་ཤིང་དཔག་བསམ་གྱི་ཤིང་གིས་ཁ་བརྒྱན་པ། མཐིང་ག་དང་། དཀར་པོ་
དང་
། སེར་པོ་ དང༌། དམར་ པོ་ དང་། ལྗང་ གུ་ དང་། དཀར་ པོའི་ རང་བཞིན་
ཐམས་ཅད་ཀྱང་ཕྱི་བུམ་པའི་དབྱིབས་ཅན་ལ་ནང་ལྷའི་གཞལ་ཡས་ཁང་ཆེན་
པོ། འོད་ཟེར་རབ་ཏུ་འཕྲོ་བའི་ནང་རྣམས་ན། སེང་གེ་དང་། གླང་པོ་དང༌། རྟ་
མཆོག་དང་། རྨ་བྱ་དང་། ཤང་ཤང་དང་རིན་པོ་ཆེའི་ཁྲི་སྟེགས་རྣམས་སུ། པཾ་
ལས་པདྨ། ཨ་ལས་ཟླ་བ། རཾ་ལས་ཉི་མའི་སྟེང་དུ། ཨོཾ་ཧཱུྃ་ཧཱུྃ་ཧཱུྃཨཧཱུྃ། ཨེ་བི་
ལཾ་རཾ་ཡཾ་ཁཾ་ལས། རྣམ་པར་སྣང་མཛད་དབྱིངས་ཀྱི་དབང་ཕྱུག་མ། །མི་བསྐྱོད་
པ་དང་སངས་རྒྱས་སྤྱན་མ་དང་། །རིན་ཆེན་འབྱུང་ལྡན་རྡོ་རྗེ་མཱ་མ་ཀཱི །འོད་
དཔག་མེད་དང་རྡོ་རྗེ་གོས་དཀར་མོ། །དོན་ཡོད་གྲུབ་པ་དམ་ཚིག་སྒྲོལ་མ་
དང༌། །རྡོ་རྗེ་སེམས་དཔའ་རྡོ་རྗེ་སྙེམས་མ་སྟེ། །ཀུན་ཀྱང་ཞལ་སྦྱོར་སྐྱིལ་ཀྲུང་
རིན་ཆེན་བརྒྱན། །ཡབ་རྣམས་ཕྱག་གཡས་འཁོར་ལོ་རྡོ་རྗེ་དང་། །རིན་ཆེན་
པདྨ་རྒྱ་ གྲམ་རྡོ་རྗེ་དང་། །གཡོན་རྣམས་དྲིལ་བུ་ཡུམ་ལ་འཁྱུད་པ་སྟེ། །ཡུམ་
-398-



རིན་པོ་ཆེ་དབང་གི་ཕྲེང་བ།
རྣམས་གྲི་གུག་ཐོད་པས་ཡབ་ལ་འཁྱུད། །སྣང་ལ་རང་བཞིན་མེད་པའི་ཆུ་ཟླ་
འདྲ། །སྟེང་གི་ནམ་མཁའ་ལས་དེ་བཞིན་གཤེགས་པ་རིགས་ལྔ་རྡོ་རྗེ་སེམས་
དཔའ་དང་བཅས་པ་ཡབ་ཡུམ་བྱོན་པ་ལ། ཨགྷོ་པ་ཏྱཾ་པུབྦེ་དྷུ་པེ་ཨཱ་ལོ་ཀེ་གྷནྡྷེ་
ནི་ཝི་ཏྱཱ་ཤབྟ་ཨཱཿཧཱུྃ་ཛ༔ཧཱུྃ་བཾ་ཧོ༔ ལྷ་སོ་སོའི་བུམ་པའི་ལྷ་དང་གཉིས་སུ་མེད་
པར་ཐིམ། དེ་ཐམས་ཅད་ཀྱི་སྤྱི་བོར་ ཨོ་མགྲིན་པར་ཨཱཿཐུགས་ཀར་ཧཱུྃ་གིས་
མཚན་པར་གྱུར། ཧཱུཾ་ཧཱུཾ་གིས་རྡོ་རྗེའི་གོ་ཞུབས་དང་ལྡན། ཨོཾ་ཧཱུྃ་ཧཱུྃ་ཧཱུྃ་ཨཱ༔ དེ་
བཞིན་གཤེགས་པ་ལྔ་སྟེང་གི་ནམ་མཁའ་ལས་རང་བྱོན་ཏེ་རིན་པོ་ཆེའི་བུམ་པ་
བདུད་རྩིའི་ཆུས་དབང་བསྐུར་བར་གྱུར། རང་གི་སྙིང་ག་ནས་འོད་ཟེར་བྱུང་
བས་གཟུངས་ཐག་ལ་འཁྲིལ་ཏེ་སོང་བས། བུམ་ནང་གི་ལྷ་སོ་སོའི་སྐུ་ལ་ཕོག།
ཐུགས་དམ་གྱི་རྒྱུད་བསྐུལ། སྦྱོར་མཚམས་ནས་བདུད་རྩི་དཀར་དམར་གྱི་རྒྱུན་
བབས་པས་བུམ་པའི་ནང་ཁེངས་པར་གྱུར། ༀ་ཛི་ན་ཛི་ཀ་ལཾ་དེ་ཤྭ་ར་ཏི་སིཾ། ཧཱུྃ་
བཛྲ་དྷཱི་ཀ་ནཱཾ་དྷཆུ་ཤྭ་རི་ཏི་སིཾ། སཱ་རཏྣ་དྷཱི་ཀ་མི་མོ་ཧ་ར་ཏི་སིཾ། ཨཱ་ཨ་རོ་ལི་ག་པཾ་
ར་ག་ར་ཏི་སིཾ། ཧཱ་པྲ་ཛྙཱ་དྷི་ཀ་ཏཾ་བཛྲ་ར་ཏི་སིཾ། ཞེས་རྣམ་རྒྱལ་དང་། ཨོཾ་བཛྲ་ས་
ཏཱ་ཧཱུྃ་བཾ་ཞེས་ལས་བུམ་ལ་དམིགས་ཏེ་ཅི་འགྲུབ་བཟླས་ཏེ། འཇིག་རྟེན་འདི་
འམ་གཞན་དག་ན། །མཆོད་ཡོན་མེ་ཏོག་བདུག་སྤོས་དང་། །སྣང་གསལ་དྲི་
ཆབ་ཞལ་ཟས་རྣམས། །རིགས་ལྔ་ཡབ་ཡུམ་རྣམས་ལ་འབུལ། །ཨོཾ་སརྦ་ཏ་ཥཱ་
ག་ཏ། ཨརྒྱུ་པཎཾ་པུབྦེ་དྷུཔེ་ཨཱ་ལོ་ཀེ་གྷནེ་ནེ་ཝི་ཏེ། ཤཔྟ་ཨཱ་ཧཱུཾ། ཕུང་པོ་གནས་
འགྱུར་ཉོན་མོངས་ལྔ་དག་ཅིང་
། །སྐུ་ལྔ་ཡེ་ཤེས་ལྷུན་གྱིས་གྲུབ་པའི་སྐུ། །བདག་
ཉིད་ཆེན་པོ་རིགས་ལྔ་ཡབ་ཡུམ་དང༌། །རྡོ་རྗེ་སེམས་དཔའ་སངས་རྒྱས་ཀུན་གྱི་
གཙོ། །ཡེ་ཤེས་ཡུམ་གྱུར་རྡོ་རྗེ་སྙེམས་མ་ལ། །རང་བཞིན་ལྷུན་གྱིས་གྲུབ་པས་
-399-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཕྱག་ འཚལ་ བསྟོད། །ཅེས་ བསྟོད་ནས། བཛྲ་མུས་ཡེ་ཤེས་ པ་ གཤེགས། ཨོཾ་
ཨཱ༔ཧཱུྃ་གིས་དམ་ཚིག་པ་ཆུར་ཞུ་བ་ལས་བྱུང་བའི་བདུད་རྩིས་བུམ་པ་ཁེངས་པར་
བསམ་མོ། །
གཉིས་པ་ལྷ་སྟ་གོན་ནི། ལས་བུམ་ནས་མེ་ཏོག་ཚོམ་བུ་ལ་བསང་ཆུ་
གཏོང་ཞིང་། ཨ་མྲྀ་ཏ་ལན་གསུམ་བརྗོད་ནས། ཨོཾ་ཡོ་ག་ཤུདྡྷཱ་སརྦ་དྷརྨ་ཡོ་ག་
ཤུདྡྷཾ་སྭ་བྷཱ་ཝ་བཛྲ་ཨཱཏྨ་ཀོཉཧཾ། ཕྱི་དང་ནང་གི་ཆོས་ཐམས་ཅད་སྟོང་པ། ཨོཾ་སྭ་
བྷཱ་ཝས་སྟོང་པའི་ངང་ལས་འབྱུང་བ་བཞི་རི་རབ་དང་བཅས་པ་ཡོངས་སུ་གྱུར་
པ་ལས། པཾ་ལས་པདྨ་ཨ་ལས་ཟླ་བ། རི་ལས་ཉི་མའི་སྟེང་དུ་ཧཱུཾ་ལས་ཐར་པ་
ཆེན་པོའི་གཞལ་ཡས་ཁང་པ། སྒོ་བཞི། གྲུ་བཞི་རྩིག་པ་ལྔ་དང་ལྡན་པ་རྣམས་
ཀྱང་ནང་ནས་ རིམ་པ་བཞིན་མཐིང་ག །དཀར་པོ། དམར་པོ། སེར་པོ། ལྗང་
གུ་རྣམས་ཀྱི་སྟེང་ན་རིན་པོ་ཆེའི་ཕ་གུ་སེར་པོ་ལ་དྲི་བ་དང་དྲྭ་བ་ཕྱེད་པ་
འཕྱངས་པ། དེའི་སྟེང་ན་རྡོ་ཀརྨ་ཤི་ཤ་ལས་གྲུབ་པའི་མདའ་ཡབ་དང་།རིན་པོ་
ཆེའི་དྲ་མིག་གསེང་མས་བསྐོར་བའི་པུ་ཤུས་མཛེས་པའི་སྟེང་གཙང་ཁང་ཕྱུར་
བུའི་རྩེ་མོ་རྡོ་རྗེ་དང་ནོར་བུ་རིན་པོ་ཆེའི་ཏོག་གིས་མཛེས་ཤིང་། ཕྱོགས་བཞིའི་
རྟ་བབས་བང་རིམ་བཞི་བཞི་དང་ལྡན་པ་རྣམས་ལ་རིན་པོ་ཆེའི་གདུགས། ཤིན་
ཏུ་མཛེས་པའི་རི་དྭགས། ལྷའི་གོས། རྣམ་པར་རྒྱལ་བའི་རྒྱལ་མཚན། ཡིད་དུ་
འོང་བའི་འཕན། ཟླ་བ་རླུང་གིས་བསྐྱོད་པ། རྔ་ཡབ་ནོར་བུའི་ཡུ་བ་ཅན་ལ་
སོགས་པ་གཞལ་ཡས་ཁང་མཛེས་པར་བྱེད་པའི་རྒྱན་དུ་མས་བརྒྱན་པ། ཕྱི་
རོལ་ན་འདོད་ཡོན་གྱི་སྣམ་བུ་ལ་ལྷ་མོ་བཅུ་དྲུག་གིས་མཆོད་རྫས་དུ་མ་ཐོགས་
ནས་གཞལ་ཡས་པའི་ལྷ་རྣམས་ལ་མཆོད་པར་བྱེད་པའི་ཕྱི་རོལ་དུ་དུར་ཁྲོད་
-400-



རིན་པོ་ཆེ་དབང་གི་ཕྲེང་བ།
ཆེན་པོ་བརྒྱད་དང་། སྲུང་བའི་འཁོར་ལོས་བརྒྱན་པ། ནང་ཀ་བ་ཆེན་པོ་བརྒྱད་
ཀྱིས་བཏེག་ཅིང་རྡོ་རྗེའི་གདུང་བཞིས་མིག་མངས་རིས་སུ་མཛེས་པར་ཕུབ་
པའི། དབུས་སུ་སེང་གེའི་ཁྲི། ཤར་དུ་གླང་པོ་ཆེ། ལྷོར་རྟ་མཆོག །ནུབ་ཏུ་རྨ་
བྱ། བྱང་དུ་ཤང་ཤང་། རིན་པོ་ཆེའི་ཁྲི་རྣམས་ཀྱི་སྟེང་དུ་པདྨ་དང་ཟླ་བ་དང་།
ཉི་མའི་དབུས་སུ་དེ་བཞིན་གཤེགས་པ་རིགས་རྣམ་པ་ལྔ་སྟེ། ཨོཾ་ཨེ་ལས་རྣམ་
པར་སྣང་མཛད་དང་། ཀུན་ཏུ་བཟང་མོ་མཐིང་ག་རིན་པོ་ཆེའི་རྒྱན་སྣ་ཚོགས་
པས་སྤྲས་ཤིང་། ཧཱུྃ་བཾ་ལས་མདུན་དུ་མི་བསྐྱོད་པ་དང་མཱ་མ་ཀཱི་དཀར་མོ། ཏཱཾ་ལཾ་
ལས་གཡས་སུ་རིན་ཆེན་འབྱུང་ལྡན་དང་། སངས་རྒྱས་སྤྱན་མ་སེར་མོ། ཧཱིརཾ་
ལས་རྒྱབ་ཏུ་འོད་དཔག་མེད་དང་གོས་དཀར་མོ། ཨཡཾ་ལས་གཡོན་དུ་དོན་
ཡོད་གྲུབ་པ་དང་དམ་ཚིག་སྒྲོལ་མ་ལྗང་གུ་མཉམ་པར་སྦྱོར་བ། ཡབ་རྣམས་ཀྱི་
ཕྱག་གཡས་པ་རྣམས་ན། འཁོར་ལོ་དང་། རྡོ་རྗེ་དང་། རིན་པོ་ཆེ་དང་། པདྨ་
དང༌། རྒྱ་གྲམ་རྣམས་བསྣམས་ཤིང་དེ་རྣམས་ཀྱིས་ཡུ་བ་བྱས་པའི་གཡོན་པ་
རྣམས་ན་དྲིལ་བུ་འཛིན་པས་ཡུམ་ལ་འཁྱུད་པ། ཡུམ་རྣམས་གྲི་གུག་དང་ཐོད་
པ་འཛིན་པས་ཡབ་ལ་འཁྲིལ་བ་དེ་ཐམས་ཅད་རྡོ་ རྗེའི་སྐྱིལ་མོ་ཀྲུང་གིས་
བཞུགས་ཤིང་། ལོངས་སྤྱོད་རྫོགས་པ་སྐུའི་ཆ་ལུགས་ཅན་ནོ། །དེའི་ཕྱི་རོལ་
དང་ནང་གི་མཚམས་ཀྱི་གྲྭ་བཞིར་པདྨ་དང་ཟླ་བ་དང་ཉི་མའི་དཀྱིལ་འཁོར་རེ་
རེའི་སྟེང་དུ་ཧཱུྃ་ཧཱུྃ་ཧཱུྃཨཐགཉིས་གཉིས་ཡོངས་སུ་གྱུར་པ་ལས། མེར་ནམ་མཁའི་
སྙིང་པོ་དཀར་པོ་གཡས་གཡོན་རལ་གྲི་དང་དྲིལ་བུ་འཛིན་པས་སྒེག་མོ་དཀར་
མོ་མེ་ལོང་བསྣམས་པ་དང་མཉམ་པར་སྦྱོར་བ། སྲིན་པོར་ས་ཡི་སྙིང་པོ་སེར་པོ་
གཡས་གཡོན་རིན་པོ་ཆེའི་མྱུ་གུ་དང་དྲིལ་བུ་འཛིན་པས་ཕྲེང་བ་མ་སེར་མོ་རིན་
-401-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
པོ་ཆེའི་ཕྲེང་བ་འཛིན་པ་དང་མཉམ་པར་སྦྱོར་བ། རླུང་དུ་སྤྱན་རས་གཟིགས་
དམར་པོ་པདྨ་དང་དྲིལ་བུ་འཛིན་པས་གླུ་མ་དམར་སེར་པི་ཝང་འཛིན་པ་དང་
མཉམ་པར་སྦྱོར་བ། དབང་ལྡན་དུ་ཀུན་ཏུ་བཟང་པོ་ལྗང་སྐྱ་གཡས་གཡོན་རིན་
པོ་ཆེའི་སྙེ་མ་དང་དྲིལ་བུ་འཛིན་པས་གར་མ་ལྗང་གུ་རྡོ་རྗེ་རྩེ་གསུམ་འཛིན་པ་
དང་མཉམ་པར་སྦྱོར་བའོ། །ཡང་ཕྱི་རིམ་གྱི་གྲྭ་བཞིར་པདྨ་དང་ཉི་མའི་སྟེང་དུ་
ཧཱུྃ་ཧཱུྃ་ཧཱུྃཨཐགཉིས་གཉིས་ཡོངས་སུ་གྱུར་པ་ལས། ཤར་ལྷོར་བྱམས་པ་དཀར་
པོ་གཡས་གཡོན་ཀླུ་ཤིང་དང་དྲིལ་བུ་འཛིན་པས་བདུག་སྤོས་མ་དཀར་སེར་
བདུག་སྤོས་ཀྱི་གའུ་འཛིན་པ་དང་མཉམ་པར་སྦྱོར་བ། ལྷོ་ནུབ་ཏུ་སྒྲིབ་པ་རྣམ་
སེལ་དམར་སེར་གཡས་གཡོན་པུ་ཏི་དང་དྲིལ་བུ་འཛིན་པས་མེ་ཏོག་མ་སེར་མོ་
མེ་ཏོག་འཛིན་པ་དང་མཉམ་པར་སྦྱོར་བ། ནུབ་བྱང་དུ་འཇམ་དཔལ་དམར་པོ་
གཡས་གཡོན་རལ་གྲི་དང་དྲིལ་བུ་འཛིན་པས་སྣང་གསལ་མ་དམར་མོ་སྣང་
གསལ་འཛིན་པ་དང་མཉམ་པར་སྦྱོར་བ། བྱང་ཤར་དུ་ལག་ན་རྡོ་རྗེ་ལྗང་སྐྱ་
གཡས་གཡོན་རྡོ་རྗེ་དང་དྲིལ་བུ་འཛིན་པས་དྲི་ཆབ་མ་ལྗང་གུ་དྲིའི་དུང་ཕོར་
བསྣམས་པ་དང་སྦྱོར་བའོ། །དེ་ཐམས་ཅད་ཀྱང་སེམས་དཔའི་སྐྱིལ་མོ་ཀྲུང་
གིས་བཞུགས་པའི་སྐུ་ལ་དར་དང་རིན་པོ་ཆེའི་རྒྱན་སྣ་ཚོགས་པས་བརྒྱན་
པའོ། །དེ་ཐམས་ཅད་ཀྱི་སྒོ་བཞིར་པདྨ་དང་ཉི་མའི་སྟེང་དུ་ཛཧཱུྃ་བཾ་ཧོ༔གཉིས་
གཉིས་ཡོངས་སུ་གྱུར་པ་ལས། ཤར་སྒོར་ཁྲོ་བོ་རྣམ་པར་རྒྱལ་བ་དཀར་པོ་
ལྕགས་ཀྱུ་དང་དྲིལ་བུ་འཛིན་པས་སྒོ་མ་ལྕགས་ཀྱུ་མ་དཀར་མོ་དང་སྦྱོར་བ། ལྷོ་
སྒོར་ཁྲོ་བོ་གཤིན་རྗེ་གཤེད་སེར་པོ་དབྱུག་ཏོ་དང་ཞགས་པ་འཛིན་པས་སྒོ་མ་
ཞགས་པ་མ་སེར་མོ་དང་སྦྱོར་བ་དང་། ནུབ་སྒོར་ཁྲོ་བོ་རྟ་མགྲིན་རྒྱལ་པོ་དམར་
-402-



རིན་པོ་ཆེ་དབང་གི་ཕྲེང་བ།
པོ་ལྕགས་སྒྲོག་དང་སྡིགས་མཛུབ་མཛད་པས་སྒོ་མ་ལྕགས་སྒྲོག་མ་དམར་མོ་
དང་སྦྱོར་བ། བྱང་སྒོར་ཁྲོ་བོ་བདུད་རྩི་འཁྱིལ་བ་ལྗང་གུ་རྒྱ་གྲམ་དང་དྲིལ་བུ་
འཛིན་པས་སྒོ་མ་དྲིལ་བུ་མ་ལྗང་གུ་དང་མཉམ་པར་སྦྱོར་བ། དེ་ཐམས་ཅད་
ཀྱང་མེ་རི་འབར་བའི་ཀློང་ན་ཁྲོ་བོའི་རྒྱན་ཐམས་ཅད་ཀྱིས་བརྒྱན་པས་གཡས་
བསྐུམ་གཡོན་བརྐྱང་དུ་བཞུགས་པའོ། །དེ་དག་གི་གདངས་ལས་ཐུབ་པ་དྲུག་
ལ་སྟེང་ན་བརྒྱ་བྱིན་དཀར་པོ་པི་ཝང་བསྣམས་པ། ཤར་དུ་ཐགས་བཟང་རིས་
མཐིང་ག་གོ་ཆ་འཛིན་པ། ལྷོར་ཤཱཀྱ་ཐུབ་པ་སེར་པོ་ལྷུང་བཟེད་དང་མཁར་
གསིལ་བསྣམས་པ། ནུབ་ཏུ་སེང་གེ་རབ་བརྟན་མཐིང་ག་པུ་ཏི་འཛིན་པ། བྱང་
དུ་ཁ་འབར་དེ་བ་དམར་པོ་རིན་པོ་ཆེའི་སྒྲོམ་བུ་བསྣམས་པ། འོག་ན་ཨ་བ་གླང་
མགོ་མེ་ཆུ་བསྣམས་པའོ། །དེ་དག་གི་སྐུའི་གདངས་ལས་ཁྲག་འཐུང་གི་ལྷ་
ཚོགས་རྣམས་ཀྱི་སྟེང་གི་ནམ་མཁའ་ལ་མེ་རི་མེ་དཔུང་གི་ནང་ན་བཞུགས་པ་
ནི། དབུས་ན་ཧེ་རུ་ཀ་རིགས་ལྔ་ལ་གནས་ཀྱི་ཀེའུ་རི་མ་བརྒྱད་ཀྱིས་བསྐོར་བའི་
ཕྱི་རོལ་ན་ཡུལ་གྱི་ཕྲ་མེན་མ་བརྒྱད་དང་། སྒོ་མ་བཞི་དང་། དབང་ཕྱུག་མ་ཉི་
ཤུ་རྩ་བརྒྱད་དེ་ཁྲག་འཐུང་ལྔ་བཅུ་རྩ་བརྒྱད་རང་རང་གི་སྐུ་མདོག་དང་ཕྱག་
མཚན་ཡོངས་སུ་རྫོགས་པའི་ཚུལ་གྱིས་བཞུགས་ཤིང་། ཕོ་བྲང་གི་ཕྱི་ཡི་དུར་
ཁྲོད་རྣམས་སུ། བླ་མ་དང་། ཡི་དམ་དང༌། མཁའ་འགྲོ་ཆོས་སྐྱོང་རྣམས་སྤྲིན་
ཕུང་གཏིབས་པ་ཙམ་དུ་མོས་པ་བྱས་ལ། རྡོ་རྗེ་བསྡུ་བའི་ཕྱག་རྒྱས་སེ་གོལ་
གཉིས་བསྣོལ་ཏེ་དཔུང་པར་བརྡབ་ལ་སྤྱན་དྲངས་བ་ནི། ཧཱུཾ་དུས་གསུམ་བླ་མ་
ཀུན་བཟང་ཆོས་ཀྱི་སྐུ། །ཉོན་མོངས་ལྔ་དག་ཕུང་པོ་གནས་འགྱུར་པའི། །སྐུ་
གསུམ་ལྔ་ལྡན་རིགས་ལྔ་ཡབ་ཡུམ་ཚོགས། །འགྲོ་བའི་དོན་ཕྱིར་གནས་འདིར་
-403-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གཤེགས་སུ་གསོལ། །ༀ་གུ་རུ་བཛྲ་ཧཱུྃ་ཧཱུྃ་ཧཱུྃཨཐབཛྲ་ཨཾ་གུ་ཤ་ས་མ་ཡ་ཛ་ཛ༔
ཞེས་པས་བླ་མ་དང་དཀྱིལ་འཁོར་གྱི་ལྷ་ཚོགས་ཐམས་ཅད་ཐིབས་ཀྱིས་བྱོན་
པར་བསམ་ལ། ཧཱུྃ་སྒྱུ་མ་ཆུ་ཟླ་ཡེ་ཤེས་གཞལ་ཡས་ཁང་། །སྐྱོན་བྲལ་པདྨ་ཉི་
ཟླའི་གདན་ལ་བཞུགས། །ཨོཾ་པདྨ་སཱུརྱ་ཙནྡྲ་ཀ་མ་ལ་ཡ་ཧཱུཾ། ཨོཾ་བཛྲ་པུཉྫ་དྷ་པེ་
ཨཱ་ལོ་ཀེ་ གྷནྡྷེ་ནེ་ཝི་ཏྱཱ་ཤབྷ་ ཨཱཧཱུྃ། སྐུ་གསུང་ཐུགས་ཉིད་ཡེ་ནས་ཀུན་ཏུ་
བཟང་། །སྐུ་ལྔ་ཡེ་ཤེས་འདུ་འབྲལ་མེད་པའི་ལྷ། །ཐབས་མཁས་ཐུགས་རྗེ་
འགྲོ་བའི་དོན་མཛད་པའི། །བླ་མ་ཀུན་བཟང་རིགས་ལྔའི་ཚོགས་ལ་བསྟོད། །
ཛཧཱུྃ་བཾ་ཧོས་དམ་ཚིག་པ་དང་གཉིས་སུ་མེད་པའི་སྤྱི་བོར་ཨོཾ། མགྲིན་པར་ཨཱ༔
ཐུགས་ཀར་ཧཱུཾ་གིས་མཚན་པར་གྱུར། ཨོཾ་ཧཱུྃ་ཧཱུྃ་ཧཱུྃཨས་དེ་བཞིན་གཤེགས་པ་
ལྔས་དབང་བསྐུར་བའི་ཆུ་ལྷག་མ་ཡར་ལུད་པ་ལས་དབུས་ཕྱོགས་པ་ལ་རྣམ་
པར་སྣང་མཛད། ཤར་ལ་སོགས་པའི་ཕྱོགས་བཞི་ལ་མི་བསྐྱོད་པ་ལ་སོགས་
པས་དབུ་བརྒྱན། མཆོད་པ་བསང་སྦྱངས་བྱས་ལ། ཧཱུྃ་སྲིད་པར་གཏོགས་པའི་
མེ་ཏོག་སྣ་ཚོགས་རིགས། །དཀར་སེར་དམར་ལྗང་མཐིང་གའི་མདངས་ལྡན་
པའི། །མཛེས་ལྡན་དྲི་ཞིམ་མེ་ཏོག་ཇི་སྙེད་རྣམས། །བླ་མ་ཡི་དམ་དཀྱིལ་འཁོར་
ལྷ་ལ་འབུལ། །ཨོཾ་བཛྲ་པུབྦེ་ ཨཱཧཱུྃ། སྲིད་པར་གཏོགས་པའི་བདུག་སྤོས་སྣ་
ཚོགས་རིགས། །དུ་རུ་ཀ་དང་ཨ་ཀ་རུ་ལ་སོགས། །དྲི་ཞིམ་བསུང་ལྡན་སྤོས་
མཆོག་ཇི་སྙེད་རྣམས། །བླ་མ་ཡི་དམ་དཀྱིལ་འཁོར་ལྷ་ལ་འབུལ། ཨོ་བཛྲ་དྷ་
པེ་ཨཱཧཱུྃ། སྲིད་པར་གཏོགས་པའི་སྣང་གསལ་སྣ་ཚོགས་རིགས། །འབྲུ་མར་རྩི་
དང་རྩྭ་ཤིང་འོད་ཀྱི་གདངས། །དམར་གསལ་མདངས་ཆེན་སྣང་གསལ་ཇི་སྙེད་
རྣམས། །བླ་མ་ཡི་དམ་དཀྱིལ་འཁོར་ལྷ་ལ་འབུལ། །ཨོཾ་བཛྲ་ཨཱ་ལོ་ཀེ་ཨཱ༔ཧཱུྃ།
-404-



རིན་པོ་ཆེ་དབང་གི་ཕྲེང་བ།
སྲིད་པར་གཏོགས་པའི་དྲི་ཆབ་སྣ་ཚོགས་རིགས། །ཙནྡན་གུར་གུམ་སིདྨའི་ལྡེ་
གུ་སོགས། །རང་བྱུང་སྦྱར་བའི་བྱུག་པ་བདེ་བྱེད་རྣམས། །བླ་མ་ཡི་དམ་དཀྱིལ་
འཁོར་ལྷ་ལ་འབུལ། ༀ་བཛྲ་གྷནྡྷེ་ཨཧཱུྃ། སྲིད་པར་གཏོགས་པའི་ཞལ་ཟས་སྣ་
ཚོགས་ རིགས། །རང་ བྱུང་ ལྷན་ ཅིག་ སྐྱེས་ དང་ སྦྱར་ བའི་ཟས། །སྣ་ཚོགས་
གཡོས་མཆོག་གཙང་མའི་ཞལ་ཟས་རྣམས། །བླ་མ་ཡི་དམ་དཀྱིལ་འཁོར་ལྷ་ལ་
འབུལ། །ཨོཾ་བཛྲ་ནི་ཝི་དྱ་ཨཱཧཱུྃ། སྲིད་པར་གཏོགས་པའི་རོལ་མོ་སྣ་ཚོགས་
རིགས། །རྔ་ཏིང་གཡེར་ཁ་དྲིལ་བུ་རྫ་རྔ་དང་། །འབྱུང་བའི་རང་སྒྲ་གླུ་གར་རོལ་
མོའི་དབྱངས། །བླ་མ་ཡི་དམ་དཀྱིལ་འཁོར་ལྷ་ལ་འབུལ། །ཨོཾ་བཛྲ་ཤཔྟ་ཨཱཿཧཱུྃ།
དེ་ནས་ནང་མཆོད་ནི། ཧཱུྃ་སྣོད་བཅུད་སྣང་སྲིད་སྣ་ཚོགས་ཡིད་འོང་གཟུགས། །
རྡོ་རྗེ་གཟུགས་མའི་ཚོགས་སུ་ཀུན་སྤྲུལ་ཏེ། །བླ་མ་ཡི་དམ་དཀྱིལ་འཁོར་ལྷ་ལ་
འབུལ། །ཐུགས་རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་བཛྲ་རཱུ་པ་པྲ་
ཏཱིཙྪཱ ཨཱཧཱུྃ། སྣོད་བཅུད་སྣང་སྲིད་སྣ་ཚོགས་ཡིད་འོང་སྒྲ། །རྡོ་ རྗེ་ སྒྲོན་མའི་
ཚོགས་སུ་ཀུན་སྤྲུལ་ཏེ། །བླ་མ་ཡི་དམ་དཀྱིལ་འཁོར་ལྷ་ལ་འབུལ། །ཐུགས་
རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་བཛྲ་ཤཔྟ་ཨཱཧཱུྃ། སྣོད་བཅུད་སྣང་
སྲིད་སྣ་ཚོགས་དྲི་ཞིམ་སྤོས། །རྡོ་རྗེ་དྲི་མའི་ཚོགས་སུ་ཀུན་སྤྲུལ་ཏེ། །བླ་མ་ཡི་
དམ་དཀྱིལ་འཁོར་ལྷ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་སུ་
གསོལ། །ཨོཾ་བཛྲ་གྷནྡྷེ་ཨཱཧཱུྃ། སྣོད་བཅུད་སྣང་སྲིད་སྣ་ཚོགས་རོ་ལྡན་ཟས། །
རྡོ་རྗེ་རོ་མའི་ཚོགས་སུ་ཀུན་སྤྲུལ་ཏེ། །བླ་མ་ཡི་དམ་དཀྱིལ་འཁོར་ལྷ་ལ་འབུལ། །ཐུགས་
རྗེས་འགྲོ་བའི་དོན་དུ་བཞེས་སུ་གསོལ། །ཨོཾ་བཛྲ་ནི་ཝི་དྱ་ཨཱཧཱུྃ། སྣོད་བཅུད་
སྣང་སྲིད་སྣ་ཚོགས་བདེ་བའི་རེག །རྡོ་རྗེ་རེག་མའི་ཚོགས་སུ་ཀུན་སྤྲུལ་ཏེ། །བླ་
-405-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མ་ཡི་དམ་དཀྱིལ་འཁོར་ལྷ་ལ་འབུལ། །ཐུགས་རྗེས་འགྲོ་བའི་དོན་དུ་བཞེས་
སུ་གསོལ། །ཨོཾ་བཛྲ་པར་ཤེ་ཨཱཿཧཱུཾ། དེ་ནས་གསང་མཆོད་ནི། ཧཱུྃ་གསང་མཆོད་
བདེ་ཆེན་སྐུ་ཡི་རིག་མ་ནི། །སྐུ་མདོག་དཀར་མཛེས་མེ་ལོང་པདྨ་བསྣམས།།
ཤིན་ཏུ་ཡིད་འོང་བདེ་གཤེགས་མཉེས་མཛད་མ། །གསང་མཆོག་བདེ་བའི་
མཆོད་པ་བཞེས་སུ་གསོལ། །ཨོཾ་བཛྲ་དང་ཤེ་ཨཱཧཱུྃ། ཧཱུྃ། གསང་མཆོག་གསུང་
གི་བདེ་ཆེན་རིག་མ་ནི། །སྐུ་མདོག་དམར་མཛེས་རྔ་ཟླུམ་སྒྲ་སྒྲོགས་མ། །ཤིན་
ཏུ་ཡིད་འོང་བདེ་གཤེགས་མཉེས་མཛད་མ། །གསང་མཆོག་བདེ་བའི་མཆོད་པ་
བཞེས་སུ་གསོལ། །ཨོཾ་བཛྲ་མུར་རྫ་ ཨཱཧཱུྃ། ཧཱུྃ། གསང་མཆོག་ཐུགས་ཀྱི་བདེ་
ཆེན་རིག་མ་ནི། །སྐུ་མདོག་མཐིང་མཛེས་པི་ཝཾ་སྒྲ་སྒྲོགས་མ། །ཤིན་ཏུ་ཡིད་
འོང་བདེ་གཤེགས་མཉེས་མཛད་མ། །གསང་མཆོག་བདེ་བའི་མཚོན་པ་བཞེས་
སུ་གསོལ། །ཨོཾ་བཛྲ་ཝི་ནི་ ཨཧཱུྃ། ཧཱུྃ། གསང་མཆོག་ཡོན་ཏན་བདེ་ཆེན་རིག་
མ་ནི། །སྐུ་མདོག་སེར་མཛེས་གླིང་བུའི་སྒྲ་སྒྲོགས་མ། ། ཤིན་ཏུ་ཡིད་འོང་བདེ་
གཤེགས་ མཉེས་ མཛད་མ། །གསང་ མཆོག་བདེ་ བའི་ མཆོད་ པ་ བཞེས་ སུ་
གསོལ། །ཨོཾ་བཛྲ་བཻ་སེ་ཨཱཿཧཱུྃ། ཧཱུྃ། གསང་མཆོག་ཕྲིན་ལས་བདེ་ཆེན་རིག་མ་
ནི། །སྐུ་མདོག་ལྗང་ མཛེས་ རྫ་ རྔའི་སྒྲ་སྒྲོགས་མ། །ཤིན་ཏུ་ ཡིད་ འོང་ བདེ་
གཤེགས་ མཉེས་ མཛད་མ། །གསང་ མཆོག་ བདེ་ བའི་ མཆོད་ པ་ བཞེས་ སུ་
གསོལ། །ཨོཾ་བཛྲ་མེ་དྷེ་ ཨཱཧཱུྃ། ཞེས་པས་མཆོད་ལ། བསྟོད་པ་ནི། བླ་མ་
ཀུན་བཟང་ཐིག་ལེའི་སྐུ། །ཉག་ཅིག་མཐའ་བྲལ་ལུ་གུ་རྒྱུད། །དབྱིངས་རིག་
འདུ་འབྲལ་མེད་པ་ཡི། །ཅིར་མི་དགོངས་ལ་ཕྱག་འཚལ་བསྟོད། །ཧཱུྃ། ཞེ་སྡང་
རྣམ་ཤེས་རང་གྲོལ་དབྱིངས། །མེ་ལོང་ཡེ་ཤེས་དཀར་གསལ་སྐུ། །ཆུ་ཁམས་
-406-



རྣམ་ དག་ ཡབ་ ཡུམ་ རོལ། །མི་ བསྐྱོད་ ཡབ་ ཡུམ་ ཕྱག་ འཚལ་ བསྟོད། །ཧཱུྃ།
འདོད་ཆགས་འདུ་ཤེས་རྣམ་དག་དབྱིངས། །སོར་རྟོགས་ཡེ་ཤེས་དམར་གསལ་
སྐུ། །མེ་ཁམས་རྣམ་དག་ཡབ་ཡུམ་རོལ། །སྣང་མཐའ་ཡབ་ཡུམ་ཕྱག་འཚལ་
བསྟོད། །ཧཱུྃ། གཏི་མུག་གཟུགས་ཁམས་ རང་གྲོལ་དབྱིངས། །ཆོས་དབྱིངས་ཡེ་
ཤེས་མཐིང་གསལ་སྐུ། །ནམ་མཁའ་རྣམ་དག་ཡབ་ཡུམ་རོལ། །རྣམ་སྣང་ཡབ་
ཡུམ་ཕྱག་འཚལ་བསྟོད། །ཧཱུྃ། ང་རྒྱལ་ཚོར་བ་རྣམ་དག་དབྱིངས། །གཉམ་ཉིད་
ཡེ་ཤེས་སེར་ གསལ་སྐུ། །ས་ ཁམས་རྣམ་དག་ཡབ་ཡུམ་རོལ། །རིན་འབྱུང་
ཡབ་ཡུམ་ཕྱག་འཚལ་བསྟོད། །ཧཱུྃ། ཕྲག་དོག་འདུ་བྱེད་རྣམ་དག་དབྱིངས། །བྱ་
གྲུབ་ཡེ་ཤེས་ལྗང་གསལ་སྐུ། །རླུང་ཁམས་རྣམ་དག་ཡབ་ཡུམ་རོལ། །དོན་
གྲུབ་ཡབ་ཡུམ་ཕྱག་འཚལ་བསྟོད། །ཧཱུྃ། རྣམ་ཤེས་ཚོགས་བརྒྱད་སེམས་དཔའ་
བརྒྱད། །ཉོན་མོངས་དྲུག་དག་ཐུབ་པ་དྲུག །མ་འགག་རིག་རྩལ་སྒོ་བ་བཞི། །
འཕྲིན་ ལས་ མཛད་ ལ་ ཕྱག་ འཚལ་ བསྟོད། །ཧཱུཾ། རིགས་ ལྔ་ ཡེ་ ཤེས་ ལྔ་ ཡི་
གདངས། །དུག་ལྔ་རྣམ་དག་ཁྲོ་བོའི་སྐུ། །ལྔ་བཅུ་རྩ་བརྒྱད་འབར་བའི་ཚུལ། །
འཇིགས་གཟུགས་སྟོན་ལ་ཕྱག་འཚལ་བསྟོད། །ཅེས་པའི་འོག་ཏུ་གསོལ་བ་
གདབ་པ་ནི་ཐལ་མོ་སྦྱར་ལ། ཧོ་དགོངས་སུ་གསོལ། རྒྱལ་བ་རིགས་ལྔ་ཡབ་
ཡུམ་ འཁོར་ དང༌ བཅས། །སེམས་ དཔའ་ སེམས་ མ་ མ་ ལུས་ བདག་ ལ་
དགོངས། །རྒྱལ་བ་སྲས་བཅས་མཆོད་པ་དང་། །སློབ་བུ་ཁྱེད་ཀྱི་རྗེས་གཞུགས་
ཕྱིར། །བདག་ཉིད་ཆེ་གེ་ཞེས་བགྱི་བས། །ནངས་པར་རྒྱལ་བའི་དཀྱིལ་འཁོར་
བྲི། ཁྱེད་ཀྱི་ཐུགས་རྗེས་དགོངས་མཛོད་ལ། །བྱིན་གྱིས་བརླབ་པར་མཛད་དུ་
གསོལ། །ཞེས་བརྗོད་ནས། མཎྜལ་གྱི་ཤར་ཕྱོགས་སུ་སྟེགས་བུ་མདའ་གང་
-407-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བའི་སྟེང་དུ་ ཟླུམ་བསྐོར་བཞིའི་ནང་མ་ ལ་ པད་འདབ་བཞི། གཉིས་ པ་ ལ་
སེམས་དཔའ་ཡབ་ཡུམ་བརྒྱད་ཀྱི་མཚན་མ་དང་ཐུབ་པ་དྲུག །གསུམ་པ་ལ་སྒོ་
མ་བཞིའི་ཕྱག་མཚན་ནམ་བརྡ། །
བཞི་པ་ལ་བླ་མ་དང་དཔའ་བོ་ཆོས་སྐྱོང་དང་བཅས་པའི་མཚན་མ་
བཀོད་ལ། དཀར་པོ་བྱས་ཏེ་ཞི་བའི་ཤིང་ཟླུམ་པོར་བརྩེགས་ལ་མེ་སྤར་བའི་
ནང་དུ་མེ་ལྷ་དཀར་པོ་ར་སྐྱེས་ཀྱི་སྟེང་ན། ཞལ་གཅིག་ཕྱག་གཉིས་གྷནྡྷེ་དང་མེ་
ཐབ་ བསྣམས་ པ་ བསྐྱེད་ལ། ཧཱུྃ། གཟི་བརྗིད་ཆེན་ པོ་ མེ་ ཡི་ ལྷ། །འདོད་ པ་
ཐམས་ཅད་སྦྱིན་མཛད་ཅིང་། །གེགས་སེལ་དངོས་གྲུབ་སྩོལ་བའི་ལྷ། །འདིར་
གཤེགས་མཆོད་ཡོན་བཞེས་སུ་གསོལ། ཨོཾ་ཨཀྵེ་ཡ་ས་མ་ཡ་ཛ་ཛ། ཞེས་པས་
མེ་ལྷའི་ཕྱག་རྒྱ་རྣ་དྲུང་དུ་གཡབ་པས། ཤར་ལྷོ་ནས་མེ་ལྷ་དེ་འདྲ་བ་བྱོན་ཏེ་
ཐབ་ཀྱི་དམ་ཚིག་པ་ལ་ཐིམ་པར་བསམ་ལ། ཨོཾ་ཨཀྵེ་ཡེ་ཆེ་གེ་མོ་འཁོར་དང་
བཅས་པའི་སྡིག་པ་དང་སྒྲིབ་པ་བགེགས་དང་བར་དུ་གཅོད་པ་ཐམས་ཅད་ཤིནྟཾ་
ཀུ་རུ་ཡེ་སྭཱཧཱ། མར་ཁུ་དགང་བླུགས་བདུན་གྱིས་བྱོན་ཟན་ཕུལ། ཨགྷཾ་པཏྱཾ་པུལླེ་
དྷ་པེ་ཨཱ་ལོ་ཀེ་གྷནྡྷེ་ནེ་ཝི་ཏྱ་ཤཔྟ་ཨཱ་ཧཱུཾ་གིས་མཆོད་ལ། སྔར་གྱི་སྔགས་དེ་ཉིད་
ཀྱིས། ཡམ་ཤིང་དང་། མར་དང་། འབྲས་དང་། སོ་བ་དང་། ཏིལ་དང་། ནས་
དང༌། གྲོ་དང༌། སྲན་མ་དང་། ཞོ་ཟན་དང་། དྲི་དང་
། བདུག་པ་དང༌། དུར་བ་
རྣམས་སོ་སོའམ། སྣོད་གཅིག་ཏུ་བསྲེས་ལ་འབུལ་ལོ། །དེ་ལྟར་ཉི་ཤུ་རྩ་གཅིག་
སོང་བ་དང་། མེ་ལྷའི་སྟེང་གི་ཆ་ལ་བླ་མ་དང་དཀོན་མཆོག་གསུམ་སྤྱན་དྲངས་
ཏེ། བྱོན་ཟན་དང་མཆོད་པ་ཕུལ་ནས། ན་མོ་གུ་རུ་བྷྱ། ན་མོ་བུདྡྷ་ཡ། ན་མོ་
དྷརྨཱ་ཡ། ན་མོ་སང་གྷ་ཡ། ཨ་མྲྀ་ཏ་ཛྭ་ལ་རཾ། ཞེས་སྲེག་རྫས་ཕུལ་ཏེ། སངས་
-408-



རིན་པོ་ཆེ་དབང་གི་ཕྲེང་བ།
རྒྱས་ཐམས་ཅད་འདུས་པ་དང་། མགོན་པོ་ཐུགས་རྗེ་ཆེར་ལྡན་གྱིས་བསྟོད་
ནས། གུ་རུ་སྤྱན་དྲངས་ཏེ། ཨོཾ་མཧཱ་གུ་རུ་པདྨ་སིདྡྷི་ཧོས་ སྲེག་ རྫས་ཕུལ་ལ་
མཆོད་བསྟོད་བྱའོ། །མེ་ལྷའི་ལྟོ་བར་དཀྱིལ་འཁོར་བསྐྱེད་ཅིང་བསྟིམ་ལ། བྱོན་
ཟན་བདུན་དང་། མཆོད་བསྟོད་མདོར་བསྡུས་བྱས་ནས། ཨོཾ་ཧཱུྃ་ཧཱུྃ་ཧཱུྃཨཛཧཱུྃ་
ཐཾ་ཧོ༔ བདག་ཅག་འཁོར་དང་བཅས་པའི་ནད་གདོན་སྡིག་སྒྲིབ་བགེགས་དང་
བར་དུ་གཅོད་པ་ཐམས་ཅད་ཤཱནྟིཾ་ཀུ་རུ་ཡེ་སྭཱཧཱ། ཞེས་པས་སྲེག་རྫས་རྣམས་
བརྒྱའམ་སྟོང་ལ་སོགས་པ་ཕུལ་ལ། སླར་ཡང་མཆོད་ཅིང་བསྟོད་ནས། གང་
ཡང་བདག་བློ་གཏི་མུག་པས། །ལེགས་སྤྱད་འདི་ལ་ཉེས་གྱུར་གང་། །གང་ཕྱིར་
ལུས་ཅན་སྐྱབས་གྱུར་པ། །དེ་ཀུན་མགོན་པོས་བཟོད་པར་མཛོད། །ཨོཾ་བཛྲ་
མུས་ཡེ་ཤེས་པ་གཤེགས། །དམ་ཚིག་པ་བདག་ལ་བསྡུས་ལ། ནོར་ལྷ་དང་།
ཆོས་སྐྱོང་དང་། གཞི་བདག་དང་། འབྱུང་པོ་ཐམས་ཅད་པའི་བགྲོན་རྣམས་སྐད་
ཅིག་མས་ཡིད་ཀྱིས་སྤྱན་དྲངས་ལ། རང་རང་གི་སྔགས་སམ། ན་མཿསརྦ་ཏ་ཐཱ་
ག་ཏ་སྦྱོ། བི་ཤྭ་མུ་ཁེ་བྷེ། སརྦ་ཏད་ཁཾ་ཨུངྒ་ཏེ། སྤ་ར་ཎ་ཧི་མཾ་ག་ག་ན་ཁཾ་གིས་
ཕུལ་ལ། རང་རང་གི་གནས་སུ་སོང་བའི་རྗེས་ལ། མེ་ལྷ་གསལ་བཏབ་ནས་
སྔར་གྱི་སྔགས་དེ་ཉིད་ཀྱིས་བརྒྱ་རྩ་བརྒྱད་ལ་སོགས་པ་ཕུལ་ལ། །འཇིག་རྟེན་
དབང་ ཕྱུག་ཚངས་དབང་མཆོག་གི་སས། །མེ་ ལྷའི་ རྒྱལ་ པོ་ཌཱ་ཀིས་ དབང་
བསྐུར་བས། །དངོས་གྲུབ་མ་ལུས་སྩོལ་བར་མཛད་པ་ཡི། །མེ་ལྷའི་རྒྱལ་པོ་
འཁོར་དང་བཅས་ལ་འདུད། །ཅེས་པས་བཏུད་དེ་བཟོད་པར་གསོལ་ལ། མེ་
ལྷའི་ཕྱག་རྒྱ་སླར་བཀྲོལ་ཏེ། ཨོཾ་ ཨཀྵེ་ཡེ་གཙྪ་ཞེས་བརྗོད་པས་ཡེ་ཤེས་པ་
གཤེགས་པར་བསམ་ལ། བསྔོ་བ་དང་བཀྲ་ཤིས་བརྗོད་པར་བྱའོ། །
-409-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསུམ་པ་སློབ་མ་སྟ་གོན་ནི། དེ་ནས་བླ་མས་འདི་སྐད་ཅེས་བཤད།
འདིར་ཐེག་པ་ཆེན་པོའི་ཆོས་ལ་འཇུག་པ་ཤིན་ཏུ་ལེགས། དེ་ཡང་སྐྱེ་བར་
དཀའ་བ་འཛམ་བུ་གླིང་དུ་སྐྱེས། ཐོབ་པར་དཀའ་བ་དལ་འབྱོར་གྱི་མི་ལུས་
རིན་པོ་ཆེ་ཐོབ་པའི་རྟེན་འདི་ལ་འཁོར་བ་སྡུག་བསྔལ་གྱི་ཆུ་བོ་ལས་ཐར་པའི་
ཐབས་ལ་མ་འབད་ན། ཚེ་མི་རྟག་པ་རི་གཟར་གྱི་འབབ་ཆུ་དང་འདྲ་བ་འདི་
ནམ་འདོར་མི་ཤེས་པས་བརྩོན་དགོས། དེའང་ཐེག་པ་ཆེ་ཆུང་གཉིས་ལས་
འདིར་ཐེག་པ་ཆེན་པོ་གསང་སྔགས་ཀྱི་ལམ་ཟབ་མོ་ཉམས་སུ་ལེན་པ་ལ་
འཇུག་པའི་སྤྲོ་དགའ་དང་བཅས་པས་དབང་ཞུ་སྙམ་པའི་ རྗེས་ཟློས་མཛོད་
ཅིག །ཀྱེ་མ་དུས་གསུམ་རྒྱལ་བ་ཀུན་ཏུ་བཟང་། །རིགས་ ལྔའི་སངས་རྒྱས་
དགོངས་སུ་གསོལ། །བདག་ཅག་ཁྱེད་ཀྱི་རྗེས་སུ་འཇུག །དཀོན་མཆོག་གསུམ་
ལ་སྐྱབས་འགྲོ་དང་། །སོ་ཐར་བྱང་སེམས་དམ་ཚིག་རྣམས། །ཐར་པའི་གྲོང་དུ་
འཇུག་བྱའི་ཕྱིར། །མགོན་པོས་བདག་ལ་གནང་དུ་གསོལ། །ཞེས་ལན་གསུམ་
བརྗོད་ནས། བླ་མས། ཀྱེ་མ་སྣོད་དང་ལྡན་པའི་བུ། །གསང་སྔགས་ཆོ་ག་ཁྱེད་
ལ་བསྟན། །འདས་དང་མ་བྱོན་ད་ལྟར་གྱི། །སངས་རྒྱས་མ་ལུས་ཐམས་ཅད་
ཀྱང་། །གསང་སྔགས་ཆོ་ག་འདི་མཁྱེན་པས། །ཀུན་ཀྱང་སངས་རྒྱས་ཐོབ་པ་
ཡིན། །ཀུན་བཟང་རྒྱལ་བ་རིགས་ལྔ་ཡིས། །བདུད་ཀྱི་དཔུང་ཡང་འདི་ཡིས་
བཅོམ། །དེ་ ལྟར་ ཁྱེད་ ཀྱིས་ ཐོབ་ བྱའི་ ཕྱིར། །འདི་ ཡི་ རྗེས་ སུ་ ཀུན་ ཞུགས་
མཛོད། །ཅེས་གནང་བ་བྱིན། མེ་ཏོག་དོར་ཏེ་ཐལ་མོ་སྦྱར་ལ། ཕྱོགས་བཅུའི་
སངས་རྒྱས་བྱང་ཆུབ་སེམས་དཔའ་དང་། །བླ་མ་ཡི་དམ་མཁའ་འགྲོའི་ཚོགས་
རྣམ་ དགོངས། །རྐང་ གཉིས་ གཙོ་བོ་ཕྱོགས་བཅུའི་སངས་རྒྱས་དང༌། །ཞི་བ་
410-



རིན་པོ་ཆེ་དབང་གི་ཕྲེང་བ།
ཆགས་ བྲལ་དམ་པའི་ཆོས་རྣམས་དང་། །ཚོགས་མཆོག་འཕགས་ པའི་དགེ་
འདུན་ཐམས་ཅད་ལ། །བདག་ནི་གུས་པས་སྐྱབས་སུ་ཉེ་བར་མཆི། །ཞེས་པ་
གསུམ་དང་ཡང་། ཀུན་བཟང་རིགས་ལྔའི་ལྷ་ཚོགས་ལ། །འདིར་ཟུང་བླ་མེད་
བྱང་ཆུབ་བར། །གུས་པ་ཡིས་ནི་སྐྱབས་སུ་མཆི། །ཞེས་པ་གསུམ་དང་ཡང་།
དཔའ་བོ་དཔའ་མོ་ཆོས་སྐྱོང་བཅས། །བྱང་ཆུབ་སེམས་དཔའ་སློབ་དཔོན་ལ། །
བདག་ནི་གུས་པས་སྐྱབས་སུ་མཆི། །ཞེས་པ་གསུམ་དང་ཡང་། བླ་མ་ཀུན་
བཟང་ སྤྱན་སྔ་རུ། །ལུས་ངག་ཡིད་ ཀྱིས་ གཞན་རྣམས་ལ། །གནོད་པ་ལས་
བཟློག་བདེ་བ་བསྒྲུབ། །དགེ་ཚུལ་དགེ་སློང་བྱང་ཆུབ་སེམས། །སོ་སོར་ཐར་
པའི་སྡོམ་པ་ལ། བདག་ནི་རྒྱུན་དུ་གནས་ཤིང་བསྲུང་། །ཞེས་པ་གསུམ་དང་
ཡང་། ཧོ་བླ་མ་ཀུན་བཟང་དགོངས་སུ་གསོལ། །འདི་བཟུང་བྱང་ཆུབ་མ་ཐོབ་
བར། །འགྲོ་དྲུག་སེམས་ཅན་ཐམས་ཅད་ལ། །མ་དང་བུ་ཡི་འདུ་ཤེས་ཀྱིས། །
མ་བསྒྲལ་བ་རྣམས་བསྒྲལ་ བ་ དང་། །མ་ གྲོལ་ དགྲོལ་ དང་ དབུགས་དབྱུང་
ཕྱིར། །སྨོན་པའི་བྱང་ཆུབ་སེམས་བསྐྱེད་དོ། །ཞེས་པ་གསུམ་དང་ཡང་། །སྔོན་
གྱི་རྒྱལ་བ་ ཐམས་ ཅད་ ཀྱང་། །སྡོམ་ པ་ ལ་ནི་ གནས་ པ་ ལྟར། །འདི་བཟུང་
འཁོར་བ་མ་སྟོངས་བར། །བླ་མེད་འཇུག་པའི་བྱང་ཆུབ་སེམས། །བདག་ཅག་
རྣམས་ ཀྱིས་བསྐྱེད་པར་བགྱི། །ཕ་རོལ་ཕྱིན་དྲུག་ སློབ་ཅིང་བསྒྲུབ། །བརྩོན་
འགྲུས་ དག་ གིས་ ཐམས་ ཅད་ བསྒྲལ། །ཀུན་ དོན་ ཚུལ་ ཁྲིམས་ གསུམ་ དག་
གཟུང་། །བདག་གིས་སེམས་བསྐྱེད་སྡོམ་བཟུང་ནས། །མ་གྲོལ་དགྲོལ་དང་མ་
བསྒྲལ་བསྒྲལ། །དབུགས་དབྱུང་མྱ་ངན་འདས་ལ་འགོད། །ཅེས་པ་གསུམ་དང་
ཡང་། དཀོན་མཆོག་གསུམ་ནི་མི་གཏང་ངོ་། །རྡོ་རྗེ་རིགས་ཀྱི་དམ་ཚིག་ཏུ། །རྡོ་
-411-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྗེ་དྲིལ་བུའི་ཕྱག་རྒྱ་དང་། །བྱང་ཆུབ་སེམས་ནི་སྤང་མི་བྱ། །རྡོ་རྗེ་རིགས་ཀྱི་
དམ་ཚིག་ཡིན། །རིན་ཆེན་རིགས་ཀྱི་དམ་ཚིག་ཏུ། །སྦྱིན་པ་དུས་རྣམ་རྟག་ཏུ་
གཏང་། །རིན་ཆེན་རིགས་ཀྱི་དམ་ཚིག་ཡིན། །པདྨ་རིགས་ཀྱི་དམ་ཚིག་ཏུ། །
ཐེག་པ་གསུམ་དང་ཆོས་རྣམས་བཤད། །པདྨ་རིགས་ཀྱི་སྡོམ་པ་ཡིན། །ལས་ཀྱི་
རིགས་ཀྱི་དམ་ཚིག་ཏུ། །འགྲོ་བའི་དོན་ལ་བརྩོན་པར་བྱ། །ལས་ཀྱི་རིགས་ཀྱི་
སྡོམ་པ་ཡིན། །ཞེས་སྡོམ་པ་བྱིན་ནས་ཡང་། །ཡར་མཆོད་གུས་ཤིང་མར་ལ་
བརྩེ། །རྩ་བ་ཡན་ལག་དམ་ཚིག་བསྲུང་། །རྩ་བ་བཞི་ལས་འདའ་མི་བྱ། །ཞེས་
པ་གསུམ་གྱིས་དམ་ཚིག་སྦྱིན་ལ། སློབ་མ་རྣམས་རྡོ་རྗེ་སེམས་དཔར་བསྐྱེད་
པའི་གནས་གསུམ་དུ་དྲིའི་ཐིག་ལེས་བྱུག་ཅིང་། ཨོཾ་ཨཱཿཧཱུྃ་བཟླས་ལ། ཨོཾ་བཛྲ་
པྲ་ཝེ་བྱ་ཧོ༔ ཞེས་པ་གྲངས་མེད་པ་བརྗོད་ཅིང་། རོལ་མོ་དཀྲོལ་ལ། རིགས་
ལྔའི་སངས་རྒྱས་དང་བླ་མ་ཡི་དམ་ཆར་བཞིན་བབས་པས་སློབ་མའི་སྤྱི་བོ་ནས་
མར་ཐིམ་ཞིང་ཨོཾ་ཧཱུྃ་ཧཱུྃ་ཧཱུྃཨཛཧཱུྃ་བཾ་ཧོས་རིགས་ལྔའི་སངས་རྒྱས་དཔག་ཏུ་
མེད་པ་བྱོན་ནས་དབང་བསྐུར་བར་བསམ་ལ་དར་ཅིག་རོལ་མོ་དཀྲོལ་ནས།
བདུད་རྩི་ལྕེ་ཐོག་ཏུ་བཞག་གོ །དེ་ནས་དཀྱིལ་འཁོར་དེའི་ལྷོ་ཤར་དུ་རྡོ་རྗེ་རྒྱ་
གྲམ་གྱི་ལྟེ་བར་མེ་ཏོག་གི་ཚོམ་བུ་བཀོད་ལ། སོ་ཤིང་མཐོ་གང་བའི་རྩེ་ལ་དར་
གྱི་ཅོད་པན་ཡོད་པ་སློབ་མའི་ལག་པ་གཉིས་ཀྱི་སྙིམས་པའི་རྗེས་ཁའི་ཐད་དུ་
བཟུང་ལ། སངས་རྒྱས་དང་བྱང་ཆུབ་སེམས་དཔའ་དང་དཔའ་བོ་མཁའ་འགྲོའི་
ཚོགས་དང་། སྲུང་མ་ཐམས་ཅད་ཀྱིས་བདག་ལ་དངོས་གྲུབ་བསྟན་དུ་གསོལ།
ཞེས་སོས་བཟུང་ལ་མིག་བཙུམ་ནས། ཚོམ་བུའི་སྟེང་དུ་བསྒྱུར་རོ། །ཕྱོགས་
བཞི་ དབུས་དང་ ལྔར་བྱུང་ན་ རིགས་ དེའི་དངོས་གྲུབ་ཐོབ་ཅིང་། མཚམས་
-412-



རིན་པོ་ཆེ་དབང་གི་ཕྲེང་བ།
བཞིར་དངོས་གྲུབ་ཕྲན་ཚེགས་འགྲུབ། སྟེང་དུ་བྱུང་ན་མཆོག་གི་དངོས་གྲུབ་
འགྲུབ། རྩ་བ་རང་ལ་བསྟན་ན་སྐལ་བ་ཞན་པས་བལྡབ་ལ་བསྐྱུར་རོ། །དེ་ནས་
ཆོས་བཤད་པ་ནི། ཀྱེ་རིགས་ཀྱི་བུ་རྣམས་གསོན་ཅིག །འདི་ལྟ་བུའི་དཀྱིལ་
འཁོར་མཐོང་བ་ནི་ཨུ་དུམ་ཝཱ་རའི་མེ་ཏོག་དང་འདྲ་བར་དཀོན་ཞིང་། ཐེག་པ་
ཆེན་པོ་གསང་སྔགས་ལ་དད་པས་འཇུག་པ་ཡང་ཤིན་ཏུ་དཀོན་ལ། སྔགས་ལ་
སྤྱོད་པ་ཡང་དཀོན་ན་དོ་ནུབ་དཀྱིལ་འཁོར་ཆེན་པོར་འཇུག་ཅིང་གསང་སྔགས་
རྡོ་རྗེ་ཐེག་པ་ལ་སྤྱོད་པ་ནི་སྐལ་པ་བཟང་སྟེ། རྣམ་པར་སྣང་མཛད་མངོན་པར་
བྱང་ཆུབ་པའི་རྒྱུད་ལས། འཇིག་རྟེན་དུ་ནི་ཀུན་མཁྱེན་དག །ཨུ་དུམ་ཝཱ་རའི་མེ་
ཏོག་བཞིན། །བརྒྱ་ལམ་ན་ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་
ངོ༌། །གསང་སྔགས་སྤྱོད་པའི་ཚུལ་འབྱུང་བ། །དེ་བས་ཀྱང་ནི་དཀོན་པ་སྟེ། །
གང་ གིས་ སེམས་ཅན་མཉམ་མེད་དོན། །བླ་མེད་བྱེད་པར་ནུས་ པ་ ཡིན། །
བསྐལ་པ་བྱེ་བ་དུ་མ་རུ། །སྔོན་དུ་སྡིག་པ་གང་བྱས་པ། །དཀྱིལ་འཁོར་འདི་
འདྲ་མཐོང་མ་ཐག །དེ་དག་ཟད་པར་འགྱུར་ཡིན་ན། །གྲགས་པ་མཐའ་ཡས་
སྔགས་སྤྱོད་པའི། །ཚུལ་ལ་གནས་ན་སྨོས་ཅི་དགོས། །སྐྱོབ་པའི་གསང་སྔགས་
བཟླས་ན་ནི། །འཇིག་རྟེན་ཐམས་ཅད་མཁྱེན་པ་ཡི། །གོ་འཕང་བླ་ན་མེད་པར་
འགྱུར། །གང་གི་སྤྱོད་པ་མཆོག་འདི་ལ། །བློ་གྲོས་ཤིན་ཏུ་མི་གཡོ་ན། །གང་
ཞིག་སྡུག་བསྔལ་ཀུན་འབྱུང་བའི། །ངན་འགྲོ་དེ་ཡིས་གཅོད་པར་འགྱུར། །དེ་
ཕྱིར་ཁྱེད་རྣམས་ཐེག་ཆེན་དུ། །སང་ནི་རབ་ཏུ་སྐྱེ་བར་འགྱུར། །ཐེག་པ་ཆེན་པོ་
ཆེར་འབྱུང་བའི། །ལམ་མཆོག་འདི་ནི་དཔལ་དང་ལྡན། ཁྱེད་རྣམས་དེར་ནི་
དོང་བས་ན། །རང་བྱུང་སྐལ་པ་ཆེན་པོ་པ། །འཇིག་རྟེན་ཐམས་ཅད་མཁྱེན་པ་
-413-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཡི། །གོ་འཕང་བླ་མེད་འཐོབ་པར་འགྱུར། །ཞེས་གསུངས་སོ། །དེ་ནས་སྲུང་
སྐུད་ དམར་ པོ་ ལྔ་ སྒྲིལ་ལ་རྩ་ བའི་ སྔགས་བཟླས་ ཏེ་ སྐྱེས་ པ་ ལ་ དཔུང་ པ་
གཡོན། །བུད་མེད་ལ་གཡས་སུ་བཅིངས་ནས། ཀུ་ཤ་ཚན་པ་གཉིས་ཨོཾ་ཨཱ༔ཧཱུྃ།
གིས་སྔས་དང་སྟན་དུ་བྱིན་ལ་སེང་གེའི་ཉལ་སྟབས་ཀྱིས། རྨི་ལམ་བརྟག་ཏུ་
གཞུག་གོ །བླ་མ་དང་རིགས་ལྔའི་ལྷ་ཚོགས་ཀྱིས་དགེ་བ་དང་མི་དགེ་བའི་རྨི་
ལམ་བསྟན་དུ་གསོལ། ཞེས་གསོལ་བ་བཏབ་ལ། ཚོགས་གཏོར་རྒྱ་ཆེར་བཏང་
ནས་ ཉལ་ལོ། །ནངས་པར་ སློབ་དཔོན་ལ་རྨི་ལམ་བརྗོད་དེ་ངན་ན་ཚོགས་
གཏོར་གྱིས་བཟློག་པར་བྱའོ། །དབང་གི་སྔོན་འགྲོ་བསྟན་ཟིན་ཏོ། །
གཉིས་ པ་ དངོས་ གཞི་ ལ། དཀྱིལ་ འཁོར་ བྲི་ ཞིང་ རྒྱན་ བཀྲམ་ པ།
དཀྱིལ་འཁོར་བསྒྲུབ་ཅིང་བདག་འཇུག་བླང་བ་ཆོ་ག་དངོས་གཞི་ཇི་ལྟར་བྱ་བ་
དང་གསུམ་ལས། དང་པོ་ཐིག་དང་ཚོན་གྱིས་བྲི་བ་གཉིས་ལས། དང་པོ་ལ་
གཉིས་ལས། ཡེ་ཤེས་ཀྱི་ཐིག་གདབ་པ་ནི། ཐིག་སྐུད་ལྔ་སྒྲིལ་དཀྱིལ་འཁོར་གྱི་
ཉིས་འགྱུར་ཡོད་པ། །ཨོྃ་ཨཱ༔ཧཱུྃ་ཧཱུྃ་ཧཱུྃལས་རིགས་ལྔ་ཡབ་ཡུམ་དུ་བསམས་ལ་
ཡེ་ཤེས་པ་ཡིད་ཀྱིས་བསྟིམས་ནས་མཆོད་བསྟོད་མདོར་བསྡུས་བྱས་ལ། རྡོ་རྗེ་
དང་དྲིལ་བུ་ འཛིན་ པས་ དབྱངས་དང་བཅས་ཏེ། སུམ་བྷ་ནི་དང་། ཧཱུྃ་གིས་
ཕྱོགས་མཚམས་བརྒྱད་བསྐོར་ཞི་བའི་དཀྱིལ་འཁོར་ལ་དམིགས་ཤིང་། ཨོཾ་བཛྲ་
ལཱ་སྱ་མཱ་ལེ་གཱིརྟི་ནཱིཏི་པུཔྤེ་དྷཱ་པི་ཨཱ་ལོ་ཀེ་གྷནྡྷེ་ནི་ཝི་ཏྱ་ཤལྟ་ ཨཱཿཧཱུྃ་གིས་གླུ་
དབྱངས་ཕྱག་རྒྱ་དང་བཅས་པའི་གར་དང༌། ཨོཾ་བཛྲ་ས་མ་ཡེ་ཧཱུྃ། ཨོཾ་ཧཱུཾ་ཧཱུཾ་
ཧཱིཨས་རིགས་ལྔའི་ཕྱག་རྒྱ་དང༌། ཨོཾ་སུ་པྲ་ཏིཥྛ་ཧཱུྃ་གིས་བཀྲ་ཤིས་ཀྱི་བྱིན་
ཕབ་ལ། སློབ་དཔོན་ཤར་དུ་གཟིགས་ཤིང་སློབ་མས་ནུབ་ཏུ་བལྟ་བས་དཀྱིལ་
-414-



རིན་པོ་ཆེ་དབང་གི་ཕྲེང་བ།
འཁོར་གྱི་སྟེང་དུ་ཐིག་སྐུད་བཟུང་ལ། ཨེ་མ་རིགས་ལྔའི་སངས་རྒྱས་གཙོ། །
འགྲོ་དོན་དུས་ནི་འདི་ལགས་པས། །ཀུན་ཏུ་བཟང་པོའི་ཐིག་གདབ་མཛོད། །
ཅེས་བརྗོད་ནས། ཡི་གེ་ལྔའམ་རྩ་སྔགས་བཟླས་ཤིང་ཡེ་ཤེས་ཀྱི་ཚངས་ཐིག་
བཞིའམ་བརྒྱད་དམ་བཅུ་དྲུག་བཏབ་པའི་སྒྲས་བསྐུལ་ནས་རིགས་ལྔའི་དཀྱིལ་
འཁོར་སྐད་ཅིག་གིས་བསྐྱེད་པ་ལས་འོད་ཟེར་འཕྲོས་པས་ཕྱོགས་བཅུའི་བླ་མ་
དང་ཡི་དམ་དཀྱིལ་འཁོར་གྱི་ལྷ་ཚོགས་བྱོན་ཏེ་སྟེང་གི་ནམ་མཁའ་ལ་བཞུགས་
པར་བསམས་ལ། མཆོད་བསྟོད་ཅི་རིགས་སུ་བྱས་ཏེ། དམ་དཀྱིལ་འཁོར་མི་
གཤེགས་པར་བཞུགས། ཚིག་གི་ཐིག་མཐོང་བ་བརྒྱུད་པ་ལྟར་ཆ་ཆེན་བཅུ་དྲུག་
བཏབ་ལ། དང་པོ་ཕྱེད་གདབ་ཕྱི་མ་གདབ། །གཉིས་པ་ཆ་བཞིར་བགོ་བར་
བྱ། །གསུམ་པ་བཞི་ པ་ མི་ གདབ་བཞག །ལྔ་པ་དབུས་དོར་མཐའ་ གཉིས་
གདབ། །དྲུག་པ་ཕྱེད་གདབ་ཕྱི་མ་གདབ། །བདུན་པ་ཆ་བཞིར་བགོ་བྱ་སྟེ། །
བརྒྱད་པ་དབུས་དོར་མཐའ་གཉིས་གདབ། །དེ་ནས་ཚོན་གྱི་ཆོ་ག་ནི། ཕྱོགས་
བཞི་དབུས་དང་ལྔར། རིགས་ལྔའི་ཁ་དོག་བཞིན་བཀོད་ལ། སོ་སོའི་ས་བོན་
བྲིས་ཏེ་དམ་ཚིག་པ་བསྐྱེད། ཡེ་ཤེས་པ་བསྟིམ། མཆོད་བསྟོད་བྱས་ནས། ཨོཾ་
ཧཱུྃ་ཧཱུྃ་ཧཱུྃཨབདུན་བརྗོད་པས། ལྷ་རྣམས་འོད་དུ་ཞུ་བ་ལས་བྱུང་བའི་ཚོན་དུ་
བསམ་ལ། རྡོ་ རྗེ་ སློབ་ དཔོན་ གྱིས་ཤར་ནས་ཚོན་ཐོགས་ཏེ། །སངས་ རྒྱས་
རིགས་ལྔ་ཡེ་ཤེས་གཙོ། །ཀུན་གྱི་དོན་རིག་བྱ་བའི་ཕྱིར། །ཡེ་ཤེས་ལྔ་ཡི་ཚོན་
བཀྱེ་འོ། །ཞེས་བརྗོད་ལ་རེ་ཁཱ་སྦོམ་ཕྲ་སྙོམས་ལ་གཞི་ཚོན་སྲབ་མཐུག་སྙོམས་
པར་བཀྱེ་འོ། །དེ་ཡང་དབུས་ནས་ཕྱོགས་བཞིའི་ཆ་ཆེན་རེ་རེའི་སར་ལྟེ་བ་
བསྐོར། དེ་ནས་ཆ་ཆེན་གཉིས་སུ་བསྐོར་བའི་ནང་དུ་པདྨ་འདབ་བཞི་ཟུར་གྱི་
-415-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
པདྨ་ཁྱེའུ་བཞི་དང་བཅས་པ་བྲིས་པའི་མཐར་མུ་ཁྱུད་བསྐོར་ལ་རིགས་ལྔའི་
ཕྱོགས་མཚོན་བཀྱེ། དེ་ནས་ཟུར་ཆོད་བཞིར་ནང་སྒེགས་བཞི་སེམས་དཔའ་
བཞི་དང་བཅས་པའི་མཚན་མ་གཉིས་ གཉིས། དེའི་ཕྱི་ རིམ་ལྷ་སྣམ་གྱི་གྲྭ་
བཞིར་ཕྱི་སྒེག་བཞི་དང་སེམས་དཔའ་བཞི་ཕྱོགས་བཞིར་ཐུབ་པ་དྲུག་དང་།
གཞིའི་ཀུན་བཟང་ཡབ་ཡུམ་གྱི་བརྡ་མཚོན་གཉིས་གཉིས་བྱ། སྒོ་བཞིར་སྒོ་བ་
ཡབ་ཡུམ་གྱི་བརྡ་བྱ། རྩིག་པ་ལྔ་ནང་ནས་མཐིང་ག་དཀར་དམར་སེར་ལྗང་
གིས་བྲིས་ལ། འདོད་ཡོན་དམར། ཕ་གུ་སེར། དྲ་ཕྱེད་སྔོ། མདའ་ཡབ་དམར།
པུ་ཤུ་མཛེས་ཚོན། རྟ་བབས་དེ་དང་འདྲ། རྡོ་རྗེའི་རྭ་ཕྱོགས་མདོག་ཅན། ཞིང་
ཁམས་ ལྗང་། དུར་ཁྲོད་བརྒྱད་ ཀྱི་ ཕྱོགས་བཞི་ཕྱོགས་ མདོག་མཚམས་བཞི་
མཛེས་ཚོན། ཉི་མ་དམར། ཟླ་བ་དཀར། པདྨའི་ ར་བ་སྣ་ཚོགས་མདོག །རྡོ་
རྗེའི་རྭ་བ་དེ་དང་འདྲ། །མི་རེ་ཡེ་ཤེས་ལྔ་ཡི་མདོག །གསལ་ཞིང་སྙོམས་པར་
བྲི་བར་བྱ། །དེ་ནས་རྒྱན་བཀྲམ་པ་ནི། དཀྱིལ་འཁོར་དེའི་དབུས་དང་ཕྱོགས་
བཞིར་མཉྫིའི་སྟེང་དུ་སྔར་ལྟར་གྱི་རྣམ་རྒྱལ་བུམ་པ་ལྔ་མ་ནོར་བར་བཞག་ལ།
གཟུངས་ཐག་ཕྱོགས་བཞིའི་ཕུར་པ་བཞི་ལ་སྦྲེལ། ཕྱོགས་བཞི་དང་མཚམས་
བཞིར་སྒོ་མ་བཞིའི་ཕུར་པ་མཐོ་དོ་དོ་ཡོད་པ་རེ་བཙུགས་ལ་ཡེ་ཤེས་ལྔའི་གྲུ་
གུས་དྲྭ་བ་རིས་སུ་སྦྲེལ། མཐའ་ཆག་གི་མེ་རི་ལ་མེ་རིའི་ཤོག་བསྐོར་གཏང་།
མཐའ་སྐོར་དུ་ཕྱི་ནང་གི་མཆོད་པ་ལེགས་པར་བཤམས། དེའང་གཡས་སུ་ཕྱི་
མཆོད་ལ། གཡོན་ནས་ནང་མཆོད་བཤམས་པའམ། སྦྲག་མར་བཤམས། སྟེང་
དུ་རྨ་བྱའི་གདུགས་དང་། ཟུར་བཞིར་རྒྱལ་མཚན་བཞི། ཕྱོགས་བཞིར་འཕན་
བཞི། བུམ་པའི་ཁ་རྒྱན་གསེབ་ཏུ་ཤེལ་དང་རྨ་བྱ་མེ་ལོང་གཟུག །དེའི་སྟེང་དུ་
-416-



རིན་པོ་ཆེ་དབང་གི་ཕྲེང་བ།
བླ་བྲེས་ཕུག་ཅིང་དཀྱིལ་འཁོར་ལ་ཡོལ་བ་གྲུ་བཞིར་བྲེ། ས་གཞི་མཆོད་རྫས་
ཀྱིས་བརྒྱན་ཞིང་གཏོར་ཚོགས་ཤིན་ཏུ་བཟང་བར་བཤམ་མོ། །
གཉིས་པ་ལ་གཉིས་ལས། དཀྱིལ་འཁོར་བསྒྲུབ་པ་ནི། སྟ་གོན་དུ་བྱ་
བའི་ སྐབས་ བཞིན་ བྱས་ ལ། མཆོད་ བསྟོད་ དང༌ བཀྲ་ཤིས་ བརྗོད། བདག་
འཇུག་ བླང་ བ་ནི། འདི་མན་ཆད་ཀྱི་ཆོ་ག་འདོན་ པ་ བསྒྱུར་ལ། སློབ་མའི་
གནས་སུ་རང་གི་མིང་གཞུག་སྟེ། དཀྱིལ་འཁོར་གྱི་གཙོ་བོས་དབང་བསྐུར་བར་
བསམས་ལ། དབང་བཞི་རིམ་པས་བླང་ངོ༌། །འདི་ཉིད་སློབ་དཔོན་གྱིས་དགོས་
པ་སྟེ་གལ་པོ་ཆེའི་གནད་ཡོད་དོ། །
གསུམ་པ་ཆོ་ག་དངོས་ཇི་ལྟར་བྱ་བ་ནི། ལས་ཀྱི་སློབ་དཔོན་གྱིས་ལས་
བུམ་ ཐོགས་ཏེ། སློབ་མ་རྣམས་ཁྲུས་ བྱས་ ལ་ གདོང་ གཡོགས་བཅིངས་ཏེ།
ཐམས་ཅད་ལགས་པ་སྦྲེལ་ནས་ལས་ཀྱི་སློབ་དཔོན་གྱི་ཕྱག་གི་རྡོ་རྗེ་ལ་སྔ་མ་
དེས་བཟུང་ནས། དཀྱིལ་འཁོར་ཡོལ་བས་བྲེས་པ་དེ་ཡི་ཕྱི་རོལ་ནས་བསྐོར་བ་
ལན་གསུམ་བྱས་ཏེ། ཕྱི་སྒོ་བཅད་པའི་དྲུང་ནས་གསོལ་བ་གདབ་པ་ནི། ཀྱེ་ཁྲོ་
བོ་མི་བཟད་འཇིགས་པའི་སྐུ། །མཚོན་ཆ་སྣ་ཚོགས་ཕྱག་ན་བསྣམས། །བདག་
ཅག་འཁོར་བ་ལས་བསྒྲལ་ཕྱིར། ཁྱེད་ཀྱིས་གནང་སྟེ་གཏད་དུ་གསོལ། །ཞེས་
པ་གསུམ་གྱིས་ཞུས་པ་དང་། །ནང་ནས་བླ་མས། ཁྱེད་སུ་ཡིན་ཅི་བྱེད་ཅེས་
ལན་གསུམ་དྲིས་པའི་ལན་དུ། ཕྱི་ནས་བདག་ནི་སྐལ་ལྡན་རིགས་ཀྱི་བུ་ཡིན།
དཔལ་རིགས་ཀྱི་བདག་པོ་དབང་ཞུ་ཞེས་པ་གསུམ་གྱི་ལན་གདབ་བོ། །དེ་ནས་
གུ་གུལ་གྱིས་བདུག་ཅིང་རོལ་མོའི་སྒྲ་དང་སུམ་བྷ་ནིས། སློབ་མའི་བགེགས་
བསྐྲད་ལ་ཡི་གེ་བརྒྱ་པ་རེ་ཟློས་སུ་བཅུག་ལ་བླ་མས་ཕྱོགས་མཚམས་སྟེང་འོག་
-417-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཐམས་ཅད་རྡོ་རྗེའི་རྭ་བ་གུར་ཟླ་བྲེ་ཡེ་ཤེས་ཀྱི་མེ་རི་འབར་བས་མཚམས་
བཅད་ལ་བགེགས་ཀྱིས་བསྐལ་བའི་བར་དུ་མི་ཐར་བར་བསམས་ལ། སློབ་
མས་ཕྱི་ནས་མཎྜལ་ལན་ལྔ་ཕུལ་ནས་མེ་ཏོག་བཟུང་སྟེ་གསོལ་བ་གདབ་པ་ནི།
ཀྱེ་མ་རིགས་ལྔ་བདེ་བར་གཤེགས་པ་དང༌། བླ་མ་ཡི་དམ་ཌཱ་ཀི་དགོངས། །སྒོ་
བ་ཆེན་པོ་ཁྱེད་རྣམས་ཀྱིས། །སྒོ་ཕྱེ་ཐར་པའི་གྲོང་བསྟན་འཚལ། ཞེས་ལན་
གསུམ་གྱིས། ཡོལ་བའི་སྒོ་ཕྱེ་ནས་ནང་དུ་བཏང་བས། དཀྱིལ་འཁོར་གྱི་ལྷ་
ཐམས་ཅད་ཀྱིས་གཟིགས་པར་བསམས་ལ། ཕྱག་འཚལ་ཏེ་མེ་ཏོག་གཏོར་
ནས། ཡང་གཙོ་བོ་ལ་ཕྱག་དང་ཐལ་མོ་སྦྱར་ཏེ། ཀྱེ་བླ་མ་རྡོ་རྗེ་འཛིན་པ་དང༌།
དཀྱིལ་འཁོར་ལྷ་ཚོགས་སྤང་ན་ནི། །སྐྱོབ་པ་གཞན་ན་མི་མངའ་བས། ཁྱེད་ཀྱི་
ཐུགས་རྗེས་བདག་ལ་སྩོལ། ཞེས་པ་གསུམ་གྱིས་མེ་ཏོག་གཏོར་ནས་བླ་མས།
ཀྱེ་མ་ཁྱེད་ནི་སྣོད་མཆོག་དམ་པ་སྟེ། ཁྱོད་འདོད་པ་ནི་བདག་གིས་སྦྱིན། ཞེས་
པ་དང་། སློབ་མས། བདག་ནི་འབྲས་བུ་གསང་སྔགས་ཀྱི། །དངོས་གྲུབ་བདུད་
རྩིའི་ཆུ་རྒྱུན་གྱིས། །སྨིན་ཅིང་གྲོལ་བར་འདོད་པས་ན། །ཐུགས་རྗེས་བདག་ལ་
གནང་བར་མཛོད། །ཅེས་ པ་ གསུམ་བརྗོད་ པ་ དང་། བླ་མས། ཨེ་མ་ཨེ་མ་
རིགས་ཀྱི་བུ། ཁྱོད་ནི་ལས་ཟད་འཁྲུལ་པ་ཞིག །རིགས་ཀྱི་བུ་མཆོག་ཁྱེད་ཡིན་
པས། །ངས་ཁྱེད་ཀུན་བཟང་རིགས་ལྔ་ཡི། །དཀྱིལ་འཁོར་འཇུག་ཅིང་ཡེ་ཤེས་
དབབ། །དངོས་གྲུབ་ཐམས་ཅད་ཁྱོད་ཀྱིས་ཐོབ། །དངོས་གྲུབ་དཀྱིལ་འཁོར་
འདི་དག་ནི། །མ་མཐོང་པ་ལ་སྨྲས་པས་ན། དམ་ཚིག་ཉམས་ཏེ་དམྱལ་བར་
ལྟུང་། །རིགས་ལྔ་ཡེ་ཤེས་རྣམ་པ་ལྔ། ཁྱེད་ཀྱི་ཐུགས་ལ་ཞུགས་པ་སྟེ། འདི་
སྨྲས་ཡེ་ཤེས་ལྷ་དང་བྲལ། །ཞེས་པ་དང་། བདུད་རྩི་ལྕེ་ལ་བཞག་ནས། འདི་ནི་
-418-



རིན་པོ་ཆེ་དབང་གི་ཕྲེང་བ།
ཁྱོད་ཀྱི་དམ་ཚིག་ཆུ། །དམ་ཚིག་ཉམས་ན་སྲེག་པར་བྱེད། །བསྲུངས་ན་དངོས་
གྲུབ་ཐམས་ཅད་ཐོབ། །དམ་ཚིག་བདུད་རྩིའི་ཆུ་འདི་འཐུང་། །ཨོཾ་ཨ་མྲྀ་ཏ་དམ་
ལས་མ་འདའ་ སྭཱཧཱ། །འོ་ ཁྱོད་ཀྱི་སྟོན་ པ་ རིགས་ ལྔའི་ སངས་ རྒྱས་ང་ཡིན་
པས། །ངས་བཀའ་བསྒོ་བ་ལས་མ་འདའ་ཞིག །འདས་ན་མྱུར་དུ་རྡོ་རྗེ་དམྱལ་
བར་སྐྱེས་ནས་ཐོན་པའི་དུས་མེད་དོ་ཞེས་བསྒྲག་གོ །ཡེ་ཤེས་དབབ་པ་ནི་སློབ་
མ་རྣམ་སྣང་གི་ཆོས་བདུན་དང་ལྡན་པའི་སྙིང་གི་ནང་དུ་གཡུང་དྲུང་འཁྱིལ་པ་
དམར་པོ་གཅིག་གི་ནང་དུ་ཟླ་བའི་དཀྱིལ་འཁོར་གཅིག་ལ་ཡཾ་གཅིག་བསམ།
གཡུང་དྲུང་གི་ཡན་ལག་བཞི་ལ་ཧ་རི་ནི་ས་བསམས་ལ། ཡཾ་ལས་རླུང་བྱུང་བས་
གཡུང་དྲུང་འཁྱིལ་བ་སྙིང་དང་བཅས་པ་གཡོན་དུ་འཁོར་བ་ལ་དམིགས་པ་
འཛིན་དུ་བཅུག་ལ། བྱི་ལའི་བྲུན། རཀྟ། ཤ་ཆེན། གུ་གུལ་ནག་པོ། གླང་ཆེན།
བདུད་རྩི་ལྔ། རའི་རྐང་ལག་བཞིའི་ཉ་ཤ །རང་རང་གི་སྐུ་རྣམས་སྦྱར་བ་སོལ་
མེ་ལ་བསྲེག་ཅིང་། རོལ་མོའི་སྒྲ་དང་རྩ་སྔགས་དྲག་ཏུ་བཟླས་ཤིང་ཐུགས་ཀའི་
ས་བོན་ལས་འོད་འཕྲོས་པས་རིགས་ལྔའི་སངས་རྒྱས་དང་། བྱང་ཆུབ་སེམས་
དཔའ་དང༌། རིག་འཛིན་ཆེན་པོ་རྣམས་དང་། མཁའ་འགྲོ་དཔག་ཏུ་མེད་པ་
སྤྲིན་ཕུང་གཏིབས་པ་བཞིན་བྱོན་ནས་སློབ་མའི་སྙིང་ནང་དུ་སིབ་སིབ་ཐིམ་
ནས་འཁྲབ་ཅིང་གར་བྱེད་པར་བསམས་པས་ཡེ་ཤེས་པ་ཕེབས་པའི་རྟགས་སུ་
ལུས་འཕར་འཁྲབ་འདར་སྤུ་ཟིང་ཟིང་པ་དང་། ངག་སྨྲ་བརྗོད་དུ་གླུ་ལེན་པ་
དང༌། སེམས་ བདེ་ གསལ་ མི་རྟོག་ པ་ ཁྱད་ པར་ ཅན་ སྐྱེའོ། །དེ་ནས་ དཀྱིལ་
འཁོར་གྱི་ཤར་སྒོར་སློབ་མ་ཁྲིད་དེ་ཕྱག་འཚལ་ལ། །ཀྱེ་ཤར་སྒོ་སྲུང་བའི་སྒོ་མ་
ལྕགས་ ཀྱུ་མ། །ཤར་ གྱི་ སྒོ་འདི་ ཕྱེས་ ལ་ནི། །བདག་ ཅག་ ཡི་ དམ་ ལྷ་ དང་
419-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
སྤྱོད། །ཅེས་པ་དང༌། ལྷོ་སྒོར་ཕྱིན་ལ། ཀྱེ་ལྷོ་སྒོ་བསྲུང་པའི་སྒོ་མ་ཞགས་པ་
མ། །ལྷོ་ཡི་སྒོ་འདི་ ཕྱེས་ལ་ནི། །བདག་ཅག་ཡི་དམ་ལྷ་དང་སྤྱོད། །ཅེས་པ་
དང༌། ནུབ་སྒོར། ཀྱེ་ནུབ་སྒོ་བསྲུང་བའི་སྒོ་མ་ལྕགས་སྒྲོག་མ། །ནུབ་ཀྱི་སྒོ་འདི་
ཕྱེས་ལ་ནི། །བདག་ཅག་ཡི་དམ་ལྷ་དང་སྤྱོད། །ཅེས་པ་དང་། བྱང་སྒོར། ཀྱེ་
བྱང་སྒོ་བསྲུང་བའི་སྒོ་མ་དྲིལ་བུ་མ། །བྱང་གི་སྒོ་འདི་ཕྱེས་ལ་ནི། །བདག་ཅག་
ཡི་དམ་ལྷ་དང་སྤྱོད། །ཅེས་བརྗོད་ནས་མེ་ཏོག་ཐོགས་ལ། ཀྱེ་བདེ་གཤེགས་
རིགས་ལྔའི་ཕོ་བྲང་དུ། །འབྲེལ་བའི་མེ་ཏོག་འདི་བོར་བས། །འབྲེལ་བ་གང་
ཡོད་ལྷ་དང་བདག་འཕྲད་ཤོག །པུཎྜེ་སི་ཏི་ཧཱུཾ་ཞེས་པས་མེ་ཏོག་དོར་བས། མེ་
ཏོག་གང་ལ་ཕོག་པའི་ལྷ་དང་རང་ངོ་སྤྲད་དེ་ལྷ་དེའི་རིགས་ཙམ་ཞིག་བཤད་
དོ། །གདོང་ གཡོགས་བཀྲོལ་བ་ནི། །སྟོན་པ་ རིགས་ལྔའི་ སངས་ རྒྱས་ ཀྱིས།
ཁྱེད་ཀྱི་མ་རིག་འཁོར་བའི་མིག །ཡེ་ཤེས་སྤྱན་དུ་དབྱེ་བར་བྱ། །དེ་བཞིན་ཁྱོད་
ཀྱིས་འགྲོ་བ་རྣམས། །ཡེ་ཤེས་སྤྱན་དུ་དབྱེ་བར་ཤོག །ཨོཾ་ཙཀྵ་སྭཱཧཱ། ཨོཾ་ཞེས་
པས་དཀྲོལ་ལོ། །ཡང་བླ་མས། ཀྱེ་མ་རིགས་ཀྱི་བུ་རྣམས་ཀུན། ཁྱེད་རྣམས་
སྡིག་པ་ཀུན་ལས་གྲོལ། །དཀྱིལ་འཁོར་ཆེན་པོ་འདི་ལ་ལྟོས། །ལུས་ངག་ཡིད་
ཀྱི་དད་པ་བསྐྱེད། །སྔགས་དང་ཕྱག་རྒྱས་བྱིན་གྱིས་བརླབས། །དངོས་གྲུབ་
ཐམས་ ཅད་ ཁྱེད་ ཀྱིས་ ཐོག །དམ་ ཚིག་ སྔགས་ ལ་བརྩོན་ པར་ གྱིས། །ཞེས་
བརྗོད་ནས། དཀྱིལ་འཁོར་དང་ལྷའི་རྣམ་དག་བཤད་པ་ནི། འོ་རིགས་ཀྱི་བུ་
དཀྱིལ་འཁོར་འདི་ལ་ལྟོས་ཤིག །དེ་ཡང་སེམས་ཅན་དང་སངས་རྒྱས་གཞི་
གཅིག་པའི་རྟགས་སུ་དཀྱིལ་འཁོར་འཇམ་ཞིང་སྲུབ་མེད་པའོ། །ཕྱིན་ཅི་ལོག་
གི་བདུད་རྣམས་སྲེག་པའི་རྟགས་སུ་མེའི་འོད་ཀྱི་ཕྲེང་བའོ། །ཟབ་མོའི་ཆོས་ཀྱི་
420-



རིན་པོ་ཆེ་དབང་གི་ཕྲེང་བ།
འཁོར་ལོ་བསྐོར་བའི་རྟགས་སུ་རྡོ་རྗེའི་ཕྲེང་བའོ། །འགྲོ་བའི་ཡིད་བཞིན་དུ་
དོན་བྱེད་པའི་རྟགས་སུ་པདྨའི་ཕྲེང་བའོ། །ཐབས་དང་ཤེས་རབ་གཉིས་སུ་མེད་
པའི་རྟགས་སུ་ཉི་ཟླའི་གདན་ནོ། །རྣམ་པར་ཤེས་པའི་ཚོགས་བརྒྱད་རང་སར་
དག་པའི་རྟགས་སུ་དུར་ཁྲོད་བརྒྱད་དོ། །གདོད་མ་ནས་རང་བཞིན་གྱིས་རྣམ་
པར་དག་པའི་ བྱམས་པ་ཆེན་པོ་མངའ་བའི་རྟགས་ སུ་ གདུགས་ ཀྱིས་ཕུབ་
པའོ། །སེམས་ཅན་ལ་ཐེག་པ་གསུམ་གྱི་ཆོས་ཀྱི་འཁོར་ལོ་བསྐོར་བའི་རྟགས་
སུ་ཆོས་ཀྱི་འཁོར་ལོའོ། །ཕྱིར་རྒོལ་བ་དང་རྣམ་རྟོག་གིས་དབེན་པའི་རྟགས་སུ་
རི་དྭགས་སོ། །ཚད་མེད་པ་བཞི་ སྒོམ་ པའི་རྟགས་སུ་རྟ་བབས་བང་ རིམ་
བཞིའོ། །མཐར་ཕྱིན་པའི་ཡོན་ཏན་བརྙེས་པའི་རྟགས་སུ་རྩེ་མོའི་རིམ་པའོ། །
ཆགས་པ་མེད་པའི་ཐུགས་རྗེས་འགྲོ་བའི་དོན་བྱེད་པའི་རྟགས་སུ་མདའ་ཡབ་
བོ། །བྱང་ཆུབ་ཀྱི་ཕྱོགས་ཀྱི་ཆོས་ཐམས་ཅད་རྣམ་པར་དག་པའི་རྟགས་སུ་དྲ་བ་
དང་དྲ་ཕྱེད་དོ། །ཆེ་བའི་ཡོན་ཏན་དུ་མ་དང་ལྡན་པའི་རྟགས་སུ་རིན་པོ་ཆེའི་ཕ་
གུའོ། །འདོད་ཡོན་ལྔ་མི་སྤངས་པའི་རྟགས་སུ་འདོད་ཡོན་གྱི་ལྷ་མོ་བཅུ་དྲུག་
གོ །རིགས་ལྔའི་དགོངས་པ་ལམ་དུ་ཁྱེར་བའི་རྟགས་སུ་པཉྩ་ར་གའི་རྩིགས་པ་
ལྔའོ། །རྣམ་པར་ཐར་པའི་ས་ནས་སྐྱེ་བ་མེད་པའི་སར་འགྲོ་བའི་རྟགས་སུ་སྒོ་
བཞིའོ། །འཕགས་པའི་ཡོན་ཏན་མཆོག་ལ་མངའ་བརྙེས་པའི་རྟགས་སུ་ལྷའི་
སྣམ་བུའོ། །ཕྲིན་ལས་བཞི་མཐར་ཕྱིན་པའི་རྟགས་སུ་གྲུ་ཆད་བཞིའོ། །སྐུ་
གསུམ་འདུ་འབྲལ་མེད་པའི་རྟགས་སུ་མུ་ཁྱུད་གསུམ་མོ། །རིགས་ལྔའི་ཁ་དོག་
སོ་ སོར་མཚོན་པའི་རྟགས་སུ་པདྨ་བཞིའོ། །ཡབ་ཡུམ་གཉིས་སུ་མེད་པའི་
རྟགས་སུ་མཚམས་བཞི་མཛེས་ཚོན་ནོ། །རྣམ་པར་སྣང་མཛད་དང་། མི་བསྐྱོད་
-421-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
པ་དང་། རིན་ཆེན་འབྱུང་ལྡན་དང་། སྣང་བ་མཐའ་ཡས་དང་། དོན་ཡོད་གྲུབ་
པ་དང་ལྔར་བྱུང་བ་འདི་ཡང་། གཟུགས་དང༌། ཚོར་བ་དང་། འདུ་ཤེས་དང་།
འདུ་བྱེད་དང༌། རྣམ་པར་ཤེས་པའི་ཕུང་པོ་ལྔ་གནས་གྱུར་ནས་སྐུ་ལྔ་དང་ཡེ་
ཤེས་ལྔ་ལྷུན་གྱིས་གྲུབ་པའི་རྟགས་ཡིན་ནོ། །ཡུམ་བཞིར་བྱུང་བ་འདི་འབྱུང་བ་
བཞི་རྣམ་པར་དག་ཅིང་འཕྲིན་ལས་བཞིས་འགྲོ་བའི་དོན་བྱེད་པའི་རྟགས་
སོ། །སེམས་དཔའ་ཡབ་ཡུམ་དུ་སྣང་བ་འདི་ཡང་རྣམ་པར་ཤེས་པའི་ཚོགས་
བརྒྱད་ཀྱི་ཡུལ་རྣམ་པར་དག་པའི་རྟགས་སོ། །ཐུབ་པ་དྲུག་ཀྱང་ཉོན་མོངས་པ་
དྲུག་རྣམ་པར་དག་ཅིང་། ཕ་རོལ་ཏུ་ཕྱིན་པ་དྲུག་རྣམ་པར་དག་པའི་རྟགས་
སོ། །ཀུན་བཟང་ཡབ་ཡུམ་གཉིས་སུ་སྣང་བ་ཡང་ཀ་དག་དང་ལྷུན་གྲུབ་གཉིས་
སུ་མེད་པས་ཐབས་དང་ཤེས་རབ་སྣང་སྟོང་རྣམ་པར་དག་པའི་རྟགས་ཡིན་
ནོ། །སྒོ་ བ་ བཞི་ ཡང་ ཚད་ མེད་ པ་ བཞིས་ འགྲོ་ བའི་ དོན་ བྱེད་ པའི་ རྟགས་
སོ། །བུམ་པ་ལྔ་ཟླུམ་པོར་བྱུང་བ་འདི་ཡང་གདོད་མའི་ཆོས་སྐུ་ཀ་དག་ཆེན་པོ་
མཐའ་དབུས་དང་བྲལ་བ་གཞོན་ནུ་བུམ་པའི་སྐུར་བཞུགས་པའི་རྟགས་སོ། ཁ་
དོག་ལྔར་བྱུང་བ་འདི་ཡང་ཡེ་ཤེས་ལྔ་དང་ལྡན་པའི་རྟགས་སོ། ཁ་རྒྱན་ཕུན་
སུམ་ཚོགས་པ་འདི་ཞི་ཁྲོ་འོད་ཟེར་གྱི་ཚུལ་དུ་ཡོད་པའི་རྟགས་སོ། །དེའི་གསེབ་
ཀྱི་རྡོ་རྗེ་འདི་རང་རིག་ལས་འགྱུར་བ་མེད་པའི་རྟགས་སོ། །མགུལ་ཆིངས་ལྔ་
དང་ལྡན་པ་འདི་ཡང་ཉོན་མོངས་པ་ལྔ་སྣང་ཡུལ་དུ་དག་པའི་རྟགས་སོ། །
གཟུངས་ཐག་ལྔ་སྦྲེལ་བཏགས་པ་འདི་ཡང་ཐུགས་རྗེ་ཀུན་ཏུ་ཡོད་པའི་རྟགས་
སོ། །ཤེལ་དཀར་དང་མེ་ལོང་གཉིས་ནི་རིག་པ་ལ་དྲི་མ་མེད་ཅིང་སྟོང་གསལ་
མ་འགག་པར་ཡོད་པའི་རྟགས་སོ། །རྨ་བྱའི་གདུགས་འདི་ནི་སྒྲོན་མ་བཞི་
-422-



རིན་པོ་ཆེ་དབང་གི་ཕྲེང་བ།
དབྱིངས་སུ་འཁྱིལ་བ་གསལ་བའི་རྟགས་སོ། །རྒྱལ་མཚན་བཞི་ཟུར་བཞིར་
མཛེས་པ་འདི་ནི་སངས་རྒྱས་ཀྱི་བསྟན་པ་མི་ནུབ་པར་བྱེད་པའི་རྟགས་སོ། །
འཕན་དར་བཞི་ཕྱོགས་བཞིར་མཛེས་པ་འདི་ནི་སྙན་པའི་བ་དན་ཕྱོགས་བཅུར་
སྒྲོགས་པའི་རྟགས་སོ། །མཆོད་ཚོགས་དང་གཏོར་ཚོགས་རྒྱ་ཆེར་བཤམས་པ་
འདི་ཡང་བླ་མ་ཡི་དམ་མཁའ་འགྲོ་མཉེས་པར་བྱེད་དགོས་པའི་རྟགས་སོ། །
གཞན་ཡང་བཀོད་པའི་བྱེ་བྲག་རྒྱན་དང་བཅས་པ་འདི་ཡང་དབང་བསྐུར་བ་ལ་
ཕུན་སུམ་ཚོགས་པ་ལྔ་ལྡན་ཚངས་དགོས་པའི་རྟགས་སོ། །རྡོ་རྗེ་སློབ་དཔོན་
རྒྱན་དང་ལྡན་པ་འདི་ཡང་དབང་བསྐུར་བའི་ཚེ་བྱིན་རླབས་ཆེན་པོ་རང་བཞིན་
གྱིས་ འབེབས་ པའི་རྟགས་སོ། །ཞེས་ གསེར་ གྱི་ཐུར་མས་སློབ་མ་ལ་ལྷ་ངོ་
བསྟན་ནོ། །དེ་དག་ནི་དངོས་གཞིའི་སྦྱོར་བའོ། །ད་ནི་དབང་བསྐུར་བ་དངོས་
ལ། སློབ་མས་མཎྜལ་ཕུལ་ནས། ཀུན་བཟང་ཡབ་ཡུམ་ཡེ་ཤེས་དབང་། བདག་
ཅག་རྣམས་ལ་བསྐུར་དུ་གསོལ། ཞེས་པ་གསུམ་གྱིས་འགྲེངས་ཏེ་ཐལ་མོ་རེ་
སྦྱར་ཞིང་ཕྱག་རེ་བཙལ་ནས། ཤར་སྒོར་སེང་གེའི་ཁྲི་བརྩིགས་པ་འམ་བྲིས་པ་
འམ་བསྒོམས་པ་ལ་སློབ་མ་རྣམས་བཞག་ནས་མེ་ཏོག་གང་ལ་ཕོག་པའི་ལྷ་དེ་
བསྒོམ་དུ་བཅུག་ལ། དཀྱིལ་འཁོར་གྱི་སྟེང་ནས་མེ་ཏོག་བླང་ནས་མགོ་འམ་
མཐོངས་ཁ་གཡོན་ལ་བཏགས་ཏེ། སློབ་དཔོན་གྱིས་མེ་ཏོག་གང་ལ་ཕོག་པ་
འདི། སྔོན་ནས་ཁྱེད་ཀྱི་ཡི་དམ་ལྷ། །རྟག་ཏུ་བསྒོམ་དང་བསྒྲུབ་པ་གྱིས། །ༀ་
བཛྲ་པུཥྛསི་ཏི་ཧཱུཾ། འོ་ཁྱོད་ཀྱིས་ཡི་དམ་ལྷ་འདི་ཡིན་པས་དུས་རྒྱུན་དུ་སྒོམས་
ལ་བསྐྱེད་རྫོགས་ཀྱི་དོན་ལ་གནས་པར་གྱིས་ཤིག །རིགས་ལྔའི་བསྐྱེད་རྫོགས་
ཀྱི་ལུང་གང་མཁོ་བ་སློབ་མ་རེ་རེ་ལ་དབོག་གོ །དེ་ནི་དབང་ལ་སྔ་བ་ལྷ་དང་
423-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༤༽
འབྲེལ་བའི་དབང་ངོ༌། །དེ་ནས་རིགས་ལྔའི་སྐུ་གསུང་ཐུགས་ཡོན་ཏན་འཕྲིན་
ལས་ལྔའི་དབང་བསྐུར་ཏེ། དང་པོ་སྐུ་ཡི་དབང་ནི་སློབ་མ་རྣམས་རྡོ་རྗེ་སེམས་
དཔའ་དཀར་པོ་གཡས་རྡོ་རྗེ་རྩེ་ལྔ་པ་རྟོད་དེ་ཐུགས་ཀར་འཛིན་ཅིང་། གཡོན་
དེས་ཡུ་བ་བྱས་པའི་དྲིལ་བུ་དཀུར་བརྟེན་པའི་སྤྱི་བོར་པད་ཟླའི་སྟེང་དུ་ཨཱི་
དཀར་པོ་གཅིག་བསྒོམ་དུ་གཞུག་ཅིང་། བླ་མའི་ཐུགས་ ཀ་ནས་འོད་ཟེར་
འཕྲོས་པས་བླ་མ་དང་སངས་རྒྱས་དང་བྱང་ཆུབ་སེམས་དཔའ་དཔའ་བོ་མཁའ་
འགྲོ་སྤྲིན་གཏིབས་པ་ཙམ་རྡོ་རྗེ་སེམས་དཔའི་རང་བཞིན་དུ་བྱོན་ནས་བཀྲ་
ཤིས་བརྗོད་ཅིང་། བླ་མ་དང་རྡོ་རྗེ་སེམས་དཔའ་དབྱེར་མེད་དུ་སློབ་མའི་སྤྱི་
བོར་ཞུགས་པ་ལ་དམིགས་པ་འཛིན་དུ་བཅུག་ལ། བླ་མས་དབུས་ཀྱི་བུམ་པ་དེ་
བླངས་ནས་ཐོགས་ཏེ། སློབ་མའི་སྤྱི་བོར་བཞག་ལ་དབྱངས་དང་བཅས་པས།
ཧཱུྃ་གཟུགས་ཀྱི་ཕུང་པོ་རྣམ་དག་ཅིང་། །ཉོན་མོངས་ཞེ་སྡང་སྦྱོང་བྱེད་པའི། །མེ་
ལོང་ལྟ་བུའི་ཡེ་ཤེས་ཀྱིས། །དཔལ་ལྡན་སྐུ་ཡི་དབང་བསྐུར་རོ། །ཨོཾ་བཛྲ་ཨབྷི་
ཥིཉྩ་ཧཱུྃ། ཞེས་བརྗོད་ནས། བུམ་ཆུ་དེ་འཐུང་བ་དང་ཁྲུས་བྱེད་དུ་བཅུག་ལ། འོ་
རིགས་ཀྱི་བུ་ཁྱོད་ཀྱིས་ཆུ་འདི་འཐུངས་ཤིང་ཁྲུས་བྱས་པ་ཙམ་གྱིས་ལུས་ཀྱི་
སྒྲིབ་པ་ཐམས་ཅད་བྱང་ནས་འདི་ཉིད་དུ་སངས་རྒྱས་ཐམས་ཅད་ཀྱི་སྐུའི་དབང་
ཐོབ་པ་ཡིན་ནོ། ཁྱོད་ཀྱི་གཟུགས་ཀྱི་ཕུང་པོ་འདི་རྡོ་རྗེ་སེམས་དཔའ་ཉིད་དུ་
སངས་རྒྱས་ཏེ། །ཆུའི་ཁམས་མཱ་མ་ཀཱིའི་རང་བཞིན་དུ་གནས་འགྱུར། ཞེ་སྡང་
མེ་ལོང་ལྟ་བུའི་ཡེ་ཤེས་སུ་གྲོལ་ཏེ། །སངས་རྒྱས་རྡོ་རྗེའི་རིགས་ཀྱི་སྐུ་འགྱུར་བ་
མེད་པ་ཐོབ་ནས་འགྲོ་བ་ཐམས་ཅད་ཀྱི་དོན་ཕྱི་མར་འགྱུར་རོ། །ཞེས་བརྗོད་
དོ། །དེ་ནས་གསུང་གི་དབང་ནི། །སློབ་མའི་མགྲིན་པར་པདྨ་དམར་པོ་དང་ཟླ་
-424-



རིན་པོ་ཆེ་དབང་གི་ཕྲེང་བ།
བའི་སྟེང་དུ་ཨཱདམར་པོ་བསམ་ཞིང་། དེ་ཉིད་སྣང་བ་མཐའ་ཡས་དམར་པོ་
གཡས་པདྨ་དང་གཡོན་དེས་ཡུ་བ་བྱས་པའི་དྲིལ་བུ་འཛིན་པ་ལ་སོགས་པའི་
དམིགས་པ་སྔ་མ་བཞིན་བསམས་ཏེ། རྡོ་ རྗེ་མགྲིན་པར་བཟུང་ནས། ཧཱུྃ་འདུ་
ཤེས་ཕུང་པོ་རྣམ་དག་ཅིང་། ཉོན་མོངས་འདོད་ཆགས་སྦྱོང་བྱེད་པའི། །སོ་སོར་
རྟོགས་པའི་ཡེ་ཤེས་ཀྱིས། །དཔལ་ལྡན་གསུང་གི་དབང་བསྐུར་རོ། །ཨོཾ་པདྨ་
ཨབྷི་ཥིཉྩ་ཧཱུྃ༔ ཞེས་པས་རྡོ་རྗེ་ལག་ཏུ་གཏད་ལ། འོ་རིགས་ཀྱི་བུ་ཁྱོད་ཀྱི་ལག་
ཏུ་རྡོ་རྗེ་འདི་གཏད་པ་ཙམ་གྱིས་འདིར་ངག་གི་སྒྲིབ་པ་དག་ནས་སངས་རྒྱས་
ཐམས་ཅད་ཀྱི་གསུང་གི་དབང་ཐོབ་པ་ཡིན་ནོ། །འདུ་ཤེས་ཀྱི་ཕུང་པོ་སྣང་བ་
མཐའ་ཡས་ཉིད་དུ་སངས་རྒྱས་ཏེ་མེའི་ཁམས་ཀྱང་གོས་དཀར་མོའི་རང་བཞིན་
ཉིད་དུ་དག་ནས། །འདོད་ཆགས་སོ་སོར་རྟོགས་པའི་ཡེ་ཤེས་ཉིད་དུ་གྲོལ་ཏེ།
སངས་རྒྱས་པདྨའི་རིགས་ཀྱི་གསུང་འགག་པ་མེད་པའི་ཆོས་ཀྱི་སྒྲ་དབྱངས་
ཐོབ་ནས་འགྲོ་བའི་དོན་བྱེད་པར་འགྱུར་རོ། །ཞེས་བརྗོད་དོ། །དེ་ནས་ཐུགས་
ཀྱི་དབང་བསྐུར་བ་ནི། སློབ་མ་རྣམ་སྣང་མཐིང་ག་ཕྱག་ན་འཁོར་ལོ་འཛིན་
པའི་ཐུགས་ཀར་ཟླ་བའི་སྟེང་དུ་ཧཱུྃ་མཐིང་ག་ལས་དམིགས་པ་གོང་དང་འདྲ་
བས། ཧཱུྃ་རྣམ་ཤེས་ཕུང་པོ་རྣམ་དག་ཅིང་། ཉོན་མོངས་ གཏི་མུག་ སྐྱོང་བྱེད་
པའི། །ཆོས་ཀྱི་དབྱིངས་ཀྱི་ཡེ་ཤེས་ཀྱིས། །དཔལ་ལྡན་ཐུགས་ཀྱི་དབང་བསྐུར་
རོ། །ཨོཾ་བུདྡྷ་ཨ་བྷི་ཥིཉྩཧཱུཾ། ཞེས་བརྗོད་ནས། མེ་ཏོག་གང་ལ་ཕོག་པའི་ལྷའི་
མིང་བཏགས་ཏེ། འོ་རིགས་ཀྱི་བུ་ཁྱོད་ལ་མིང་ཆེ་གེ་མོ་ཞེས་བཏགས་པ་ཙམ་
གྱིས་འདིར་ཡིད་ཀྱི་སྒྲིབ་པ་ཐམས་ཅད་དག་ནས་སངས་རྒྱས་ཐམས་ཅད་ཀྱི་
ཐུགས་ཀྱི་དབང་ཐོབ་པ་ཡིན་ནོ། །རྣམ་པར་ཤེས་པའི་ཕུང་པོ་ཡང་རྣམ་པར་
-425-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
སྣང་མཛད་དུ་ སངས་རྒྱས་ཏེ། ནམ་མཁའི་ཁམས་ཀྱང་ཆོས་ཀྱི་དབྱིངས་ཀྱི་
དབང་ཕྱུག་མར་དག་ནས། གཏི་མུག་ཆོས་ཀྱི་དབྱིངས་ཀྱི་ཡེ་ཤེས་སུ་གྲོལ་ཏེ།
སངས་རྒྱས་དེ་བཞིན་གཤེགས་པའི་རིགས་ཀྱི་ཐུགས་འཁྲུལ་པ་མེད་པ་ཆོས་ཀྱི་
སྐུ་ཐོབ་ནས་འགྲོ་བའི་དོན་བྱེད་པར་འགྱུར་རོ། །ཞེས་བརྗོད་དོ། །དེའང་སྐྱེས་
པ་རྣམས་ལ་མེ་ཏོག་ཤར་དུ་བབ་པ་ལ། རྡོ་རྗེ་སེམས་དཔའ་དང་། རྡོ་རྗེ་ལེགས་
པ་དང་། རྡོ་ རྗེ་ རྒྱལ་པོ་དང་། རྡོ་ རྗེ་ ཆགས་ པ་ལ་སོགས་པའི་མིང་བཏགས་
ཤིང་། བུད་མེད་ལ་རྡོ་རྗེ་མཱ་མ་ཀཱི་དང༌། དབྱིངས་ཕྱུག་མ་ལ་སོགས་པའོ། །ལྷོར་
རྡོ་ རྗེ་ རིན་ཆེན་དང་། རྡོ་རྗེ་ གཟི་བརྗིད་དང་། རྡོ་རྗེ་རྒྱལ་མཚན་དང༌། རྡོ་རྗེ་
བཞད་པ་ལ་སོགས་པ་དང་། བུད་མེད་ལ་ སངས་ རྒྱས་ སྤྱན་དང་། རིན་ཆེན་
དབྱིངས་ཕྱུག་མ་ལ་སོགས་པའོ། །ནུབ་ཏུ་སྐྱེས་པ་ལ། རྡོ་རྗེ་ཆོས་དང་། རྡོ་རྗེ་
རྣོན་པོ་དང་། རྡོ་རྗེ་རྒྱུ་དང་། རྡོ་རྗེ་སྨྲ་བ་ལ་སོགས་པ་དང༌། བུད་མེད་ལ་རྡོ་རྗེ་
གོས་དཀར་མོ་དང་། པདྨ་དབྱིངས་ཕྱུག་མ་ལ་སོགས་པའོ། །བྱང་དུ་སྐྱེས་པ་ལ་
རྡོ་རྗེ་ལས་དང་། རྡོ་རྗེ་སྲུང་བ་དང་
། རྡོ་རྗེ་གནོད་སྦྱིན་དང་། རྡོ་རྗེ་ཁུ་ཚུར་ལ་
སོགས་པ་དང་། བུད་མེད་ལ་རྡོ་རྗེ་སྒྲོལ་མ་དང་། ལས་ཀྱི་དབྱིངས་ཕྱུག་མ་ལ་
སོགས་པའོ། །དེ་ནས་ཡོན་ཏན་གྱི་དབང་བསྐུར་བ་ནི། སློབ་མ་རིན་ཆེན་འབྱུང་
ལྡན་ཡབ་ཡུམ་སེར་པོ་ཕྱག་ན་རིན་པོ་ཆེ་བསྣམས་པའི་ལྟེ་བར་པད་ཟླའི་སྟེང་དུ་
ཏཱཾ་སེར་པོ་ལ་སོགས་པའི་དམིགས་པ་སྔ་མ་བཞིན་བསྒོམས་ལ་དབུ་རྒྱན་བསྐོན་
ཏེ། ཧཱུཾ་ཚོར་བའི་ཕུང་པོ་རྣམ་དག་ཅིང་། ཉོན་མོངས་ང་རྒྱལ་སྦྱོང་བྱེད་པའི། །
མཉམ་པ་ཉིད་ཀྱི་ཡེ་ཤེས་ཀྱིས། །དཔལ་ལྡན་ཡོན་ཏན་དབང་བསྐུར་རོ། །ༀ་
རཏྣ་ཨ་བྷི་ཥིཉྩ་ཧཱུྃ། རིགས་ཀྱི་བུ་ཁྱོད་ལ་དབུ་རྒྱན་འདི་བསྐོན་པ་ཙམ་གྱིས་
-426-



རིན་པོ་ཆེ་དབང་གི་ཕྲེང་བ།
འདིར་ལུས་ངག་ཡིད་གསུམ་གྱི་སྒྲིབ་པ་དག་ནས་སངས་རྒྱས་ཐམས་ཅད་ཀྱི་
ཡོན་ཏན་གྱི་དབང་ཐོབ་པ་ཡིན་ནོ། །ཚོར་བའི་ཕུང་པོ་རིན་ཆེན་འབྱུང་ལྡན་དུ་
སངས་རྒྱས་ཏེ། སའི་ཁམས་ཀྱང་སངས་རྒྱས་སྤྱན་དུ་དག་ནས་ང་རྒྱལ་མཉམ་
པ་ཉིད་ཀྱི་ཡེ་ཤེས་སུ་གྲོལ་ཏེ། སངས་རྒྱས་རིན་ཆེན་རིགས་ཀྱི་ཡོན་ཏན་ཐམས་
ཅད་ མཁྱེན་ པ་ ཐོབ་ནས་ འགྲོ་ བའི་ དོན་ བྱེད་ པར་འགྱུར་རོ། །ཞེས་ བརྗོད་
དོ། །དེ་ནས་ འཕྲིན་ ལས་ ཀྱི་ དབང་ ནི། སློབ་མ་དོན་ཡོད་གྲུབ་ པ་ རལ་ གྲི་
བསྣམས་པའི་གསང་བར་པད་ཟླའི་སྟེང་དུ་ཨཱ༔ལྗང་གུ་ལས་དམིགས་པ་སྔ་མ་
བཞིན་བསྒོམས་ཏེ། དྲིལ་བུ་སྤྱི་བོར་བཞག་ལ། ཧཱུྃ་འདུ་བྱེད་ཕུང་པོ་རྣམ་དག་
ཅིང་། །ཉོན་མོངས་ཕྲག་དོག་སྦྱོང་བྱེད་པའི། །བྱ་བ་གྲུབ་པའི་ཡེ་ཤེས་ཀྱིས། །
དཔལ་ལྡན་འཕྲིན་ལས་དབང་བསྐུར་རོ། །ༀ་ཀརྨ་ཨ་བྷི་ཥིཉྩ་ཨཱ༔ ཞེས་བརྗོད་
དེ། དྲིལ་བུའམ། རལ་གྲི་ལག་ཏུ་གཏད་དེ། རིགས་ཀྱི་བུ་ཁྱོད་ལ་དྲིལ་བུ་འདི་
ལག་ཏུ་གཏད་པ་ཙམ་གྱིས་འདིར་ལུས་ངག་ཡིད་གསུམ་གྱི་སྒྲིབ་པ་མ་ལུས་པ་
དག་ནས་སངས་རྒྱས་ཐམས་ཅད་ཀྱི་འཕྲིན་ལས་ཀྱི་དབང་ཐོབ་པ་ཡིན་ནོ། །
འདུ་བྱེད་ཀྱི་ཕུང་པོ་ཡང་དོན་ཡོད་གྲུབ་པར་སངས་རྒྱས་ཏེ། རླུང་གི་ཁམས་ཀྱང་
དམ་ཚིག་སྒྲོལ་མར་དག་ནས། ཕྲག་དོག་བྱ་བ་གྲུབ་པའི་ཡེ་ཤེས་སུ་གྲོལ་ཏེ།
སངས་རྒྱས་དོན་ཡོད་གྲུབ་པའི་ཕྲིན་ལས་ཐོགས་པ་མེད་པར་འགྲུབ་ནས་འགྲོ་
བའི་དོན་བྱེད་པར་འགྱུར་རོ། །ཞེས་བརྗོད་དོ། །བདག་པོའི་དབང་ལྔའོ། །དེ་
ནས་ཀུན་ཏུ་བཟང་པོའི་དབང་ནི། སློབ་མ་ཀུན་ཏུ་བཟང་པོ་རྡོ་རྗེ་དང་དྲིལ་བུ་
འཛིན་ པར་ བསམས་ ལ། བླ་ མའི་ རྟོགས་ པ་ སློབ་ མའི་ རྒྱུད་ ལ་ འཕོ་ བར་
དམིགས་པ་འཛིན་དུ་བཅུག་ནས། ལག་ཏུ་རྡོ་རྗེ་དང་དྲིལ་བུ་ གཏད་ལ། ཨོཾ་
427-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཨཱཧཱུྃ། ཐབས་དང་ཤེས་རབ་དབྱེར་མེད་ཅིང་། སྣང་སྟོང་དབྱེར་མེད་འདི་ཟུང་
ལ། །སྟོང་ཉིད་སྙིང་རྗེའི་སྙིང་པོ་ཡིས། །ཀུན་བཟང་རྡོ་རྗེ་འཛིན་ཁྱོད་ཀྱིས། །
འགྲོ་ཀུན་རྗེས་སུ་གཟུང་བར་གྱིས། །རིགས་ཀྱི་བུ་ཁྱོད་ལ་རྡོ་རྗེ་དང་དྲིལ་བུ་
འདི་གཏད་པ་ཙམ་གྱིས་ཐམས་ཅད་མཁྱེན་པའི་ས་བོན་ཐེབས་ནས། སངས་
རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་རང་བཞིན་ཀུན་ཏུ་བཟང་པོ་རིག་པའི་
རྩལ་དབང་ཐོབ་པ་ཡིན་ནོ། །རང་གི་སེམས་སྐྱེ་བ་མེད་པ་ཆོས་ཀྱི་སྐུར་སངས་
རྒྱས་ཏེ། འདི་ལྟར་སྣང་བ་ཐམས་ཅད་གནས་སུ་དག་ནས། སྐུ་གསུམ་འདུ་
འབྲལ་མེད་པས་འགྲོ་བའི་དོན་དཔག་ཏུ་མེད་པ་འགྲུབ་པར་འགྱུར་རོ། །ཞེས་
བརྗོད་དོ། །དེ་ནས་ཆུའི་དབང་ནི་བུམ་པ་ལྔའི་ཆུ་གཙོ་བོའི་བུམ་པར་བསྡུས་
པའམ། བུམ་པ་ལྔ་རེ་རེ་བཞིན་མ་ནོར་བར་སློབ་མའི་སྤྱི་བོར་དབང་བསྐུར་
བས། ལྷ་ཐམས་ཅད་འོད་དུ་ཞུ་བ་ལས་བྱུང་བའི་བདུད་རྩིའི་ཆུ་སྤྱི་བོ་ནས་
བབས་པས་ལུས་ཐམས་ཅད་བདུད་རྩིས་གང་ནས་རྒྱལ་བ་རིགས་ལྔའི་ངོ་བོར་
གྱུར། ནང་གི་ཁམས་དང་སྐྱེ་མཆེད་ཐམས་ཅད་ལྷ་དང་ལྷ་མོའི་རང་བཞིན་དུ་
གསལ་བའི་དམིགས་པ་དང་། ཡང་འོད་ཟེར་ ཕྱིར་འཕྲོས་པས་ཕྱི་སྣོད་ལྷའི་
གཞལ་ཡས་ཁང་། ནང་བཅུད་ཀྱི་སེམས་ཅན་ལྷ་དང་ལྷ་མོའི་རང་བཞིན་དུ་
སྒོམས་ཤིག་བྱས་ལ། ཧཱུཾ་རྡོ་རྗེ་སེམས་དཔའ་བཅོམ་ལྡན་འདས། །མཱ་མ་ཀཱི་ཡི་
ཕྱག་རྒྱ་བུམ་པ་སྟེ། །གཉིས་མེད་བྱང་ཆུབ་སེམས་ཀྱི་ཆུས། །རིགས་ཀྱི་བུ་ལ་
དབང་བསྐུར་རོ། །ཨོྃ་ཨཱ༔ཧཱུྃ་གུ་རུ་ཌཱ་ཀི་ནི་སི་ཏི་《ཨ> (སིདྡྷི)ཧཱུཾ། ཨོཾ་ཧཱུྃ་ཧཱུྃ་
ཧྲིལཿ ཧ་རི་ནི་ས་ཨ་བྷི་ཥིཉྩ་ཧཱུཾ་སི་ཏི་(《ཨ》སིདྡྷི)ཕ་ལ་ཧཱུྃ་ཨ༔ ཧཱུྃ་སྣང་
བ་མཐའ་ཡས་བཅོམ་ལྡན་འདས། །གོས་དཀར་མོ་ཡི་ཕྱག་རྒྱ་བུམ་པ་སྟེ། །
-428-



རིན་པོ་ཆེ་དབང་གི་ཕྲེང་བ།
གཉིས་མེད་བྱང་ཆུབ་སེམས་ཀྱི་ཆུས། །རིགས་ཀྱི་བུ་ལ་དབང་བསྐུར་རོ། །ༀ་
ཨཱ༔ཧཱུྃ་གུ་རུ་ཌཱ་ཀི་ནི་སི་ཏི་(《ཨ》སིདྡྷི）ཧཱུྃ། ཨོཾ་ཧཱུྃ་ཧྲིལཿ ཧ་རི་ནི་ས་ཨ་བྷི་
ཥིཉྩ་ཧཱུཾ་སི་ཏི་ (《ཨ》སིདྡྷི)ཕ་ལ་ཧཱུྃ་ཨ། ཧཱུྃ་སྣང་བ་མཐའ་ཡས་བཅོམ་ལྡན་
འདས། །གོས་དཀར་མོ་ཡི་ཕྱག་རྒྱ་བུམ་པ་སྟེ། །གཉིས་མེད་བྱང་ཆུབ་སེམས་
ཀྱི་ཆུས། །རིགས་ཀྱི་བུ་ལ་དབང་བསྐུར་རོ། །ཨོཾ་ཨཱཿཧཱུྃ་གུ་རུ་ཌཱ་ཀི་ནི་སི་ཏི་ཧཱུཾ།
ཨོཾ་ཧཱུྃ་ཧཱུྃ་ཧཱུྃཨ། ཧ་རི་ནི་ས་ཨ་བྷི་ཥིཉྩ་ཧཱུཾ་སི་ཏི་ (《ཨ》སིདྡྷི）ཕ་ལ་ཧཱུྃ་ཨ། ཧཱུྃ་
རྣམ་པར་སྣང་མཛད་བཅོམ་ལྡན་འདས། །ཀུན་ཏུ་བཟང་མོའི་ཕྱག་རྒྱ་བུམ་པ་
སྟེ། །གཉིས་མེད་བྱང་ཆུབ་སེམས་ཀྱི་ཆུས། །རིགས་ཀྱི་བུ་ལ་དབང་བསྐུར་རོ།།
ཨོཾ་ཨཱ༔ཧཱུྃ་གུ་རུ་ཌཱ་ཀི་ནི་སི་ཏི་ཧཱུྃ། ཨོཾ་ཧཱུྃ་ཧཱུྃ་ཧཱི༔ ཧ་རི་ནི་ས་ཨ་བྷི་ཥིཉྩ་ཧཱུཾ་སི་
ཏི་(《ཨ》སིདྡྷི）ཕ་ལ་ཧཱུྃ་ཨ ཧུ་རིན་ཆེན་འབྱུང་ལྡན་བཅོམ་ལྡན་འདསཾ། །
སངས་རྒྱས་ སྤྱན་ གྱི་ ཕྱག་རྒྱ་ བུམ་པ་སྟེ། །གཉིས་ མེད་ བྱང་ ཆུབ་ སེམས་ ཀྱི་
ཆུས། །རིགས་ཀྱི་བུ་ལ་དབང་བསྐུར་རོ། །ཨོྃ་ཨཱ༔ཧཱུྃ་གུ་རུ་ཌཱ་ཀི་ནི་སི་ཏི་ཧཱུཾ། ཨོཾ་
ཧཱུྃ་ཧཱུྃ་ཧཱིཝཨ ཧ་རི་ནི་ཨ་བྷི་ཥིཉྩ་ཧཱུཾ་སི་ཏི་ (《ཨ》སིདྡྷི）ཕ་ལ་ཧཱུྃ་ཨ ཧཱུྃ་དོན་
ཡོད་གྲུབ་པ་བཅོམ་ལྡན་འདས། །དམ་ཚིག་སྒྲོལ་མའི་ཕྱག་རྒྱ་བུམ་པ་སྟེ། །
གཉིས་མེད་བྱང་ཆུབ་སེམས་ཀྱི་ཆུས། །རིགས་ཀྱི་བུ་ལ་དབང་བསྐུར་རོ། །ༀ་
ཨཱཧཱུྃ་གུ་རུ་ཌཱ་ཀི་ནི་སི་ཏི་(《ཨ》སིདྡྷི）ཧཱུཾ། ཨོཾ་ཧཱུྃ་ཧཱུྃ་ཧྲིལཿ ཧ་རི་ནི་ས་ས་མ་
ཡ་ཨ་བྷི་ཥིཉྩ་ཧཱུཾ་སི་ཏི་ (《ཨ》སིདྡྷི) ཕ་ལ་ཧཱུྃ་ཨ ཞེས་བརྗོད། རིགས་ཀྱི་བུ་
ཁྱོད་ལ་དབང་ཐམས་ཅད་བརྟན་པར་བྱེད་པ་བུམ་པའི་དབང་འདི་བསྐུར་བ་
ཙམ་གྱིས་སྣོད་བཅུད་ཐམས་ཅད་ལྷ་དང་གཞལ་ཡས་ཁང་གི་རང་བཞིན། ཕུང་
པོ་ཁམས་དང་སྐྱེ་མཆེད་ཐམས་ཅད་ལྷ་དང་ལྷ་མོར་གྱུར་པ་ཡིན་པས། ཕྱི་ནང་
-429-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཐམས་ཅད་ལ་བརྙས་པ་བྱས་ན་ལྟུང་བར་འགྱུར་བས་དག་སྣང་དང་མོས་པ་
གྱིས་ལ། མཆོད་པ་དང་བསྟོད་པ་ལ་དགའ་བ་དང་ངོ་ཤེས་པར་གྱིས་ཤིག །
ཅེས་བརྗོད་ལ། བུམ་ཆུ་ ཁོང་དུ་བཏང་བས་ཟག་མེད་ཀྱི་ཡེ་ཤེས་སྐྱེས་པར་
བསམ་ཞིང་ ལྷག་མས་ ཁྲུས་ བྱའོ། །དེ་ནས་བརྡའི་དབང་ནི་རིགས་ ལྔའི་ སྐུ་
བསྟན་ལ། རིགས་ཀྱི་བུ་ཁྱོད་ལ་ རིགས་ལྔའི་སྐུ་འདི་བསྟན་པ་ཙམ་གྱིས་ཡེ་
ཤེས་ལྔའི་ངོ་བོར་སངས་རྒྱས་པ་ཡིན་གྱིས། །དེ་ཡང་རྡོ་རྗེ་སེམས་དཔའ་སྐུ་
མདོག་དཀར་པོར་བྱུང་བ་འདི་ཡང་ཉོན་མོངས་པ་ཞེ་སྡང་མི་མངའ་ཞིང་མེ་ལོང་
ཡེ་ཤེས་དཀར་པོ་ཡོད་པའི་བརྡ་ཡིན་ནོ། །སྣང་བ་མཐའ་ཡས་སྐུ་མདོག་དམར་
པོར་བྱུང་བ་འདི་ཡང་སངས་རྒྱས་ཐམས་ཅད་ཀྱི་གསུང་གི་དགོངས་པ་འདུས་
ཤིང་ཉོན་མོངས་པ་འདོད་ཆགས་མི་མངའ་ཞིང་སོ་སོར་རྟོགས་པའི་ཡེ་ཤེས་
འོད་དམར་པོར་ཡོད་པའི་བརྡ་ཡིན་ནོ། །རྣམ་པར་སྣང་མཛད་སྐུ་མདོག་མཐིང་
གར་བྱུང་བ་འདི་ཡང་སངས་རྒྱས་ཐམས་ཅད་ཀྱི་ཐུགས་ཀྱི་དགོངས་པ་འདུས་
ཤིང་ཉོན་མོངས་པ་གཏི་མུག་མི་མངའ་ཞིང་ཆོས་ཀྱི་དབྱིངས་ཀྱི་ཡེ་ཤེས་འོད་
མཐིང་ག་ཡོད་པའི་བརྡ་ཡིན་ནོ། །རིན་ཆེན་འབྱུང་ལྡན་སྐུ་མདོག་སེར་པོར་བྱུང་
བ་འདི་ཡང་སངས་རྒྱས་ཐམས་ཅད་ཀྱི་ཡོན་ཏན་གྱི་དགོངས་པ་འདུས་ཤིང་ཉོན་
མོངས་པ་ང་རྒྱལ་མི་མངའ་ཞིང་མཉམ་པ་ཉིད་ཀྱི་ཡེ་ཤེས་འོད་སེར་པོར་ཡོད་
པའི་བརྡ་ཡིན་ནོ། །དོན་ཡོད་གྲུབ་པ་ སྐུ་མདོག་ལྗང་གུར་བྱུང་བ་འདི་ཡང་
སངས་རྒྱས་ཐམས་ཅད་ཀྱི་འཕྲིན་ལས་ཀྱི་དགོངས་པ་འདུས་ཤིང་ཉོན་མོངས་པ་
ཕྲག་དོག་མི་མངའ་ཞིང་བྱ་བ་གྲུབ་པའི་ཡེ་ཤེས་འོད་ལྗང་གུར་ཡོད་པའི་བརྡ་
ཡིན་ནོ། །སོ་སོའི་ཡོན་ཏན་ཕུན་སུམ་ཚོགས་པ་འདི་ཡང་འཁོར་བ་ཐམས་ཅད་
-430-



རིན་པོ་ཆེ་དབང་གི་ཕྲེང་བ།
ཟིལ་གྱིས་ནོན་ཅིང་སྐྱོན་གྱིས་མ་གོས་པའི་བརྡ་ཡིན་ནོ། །ཞབས་ཐམས་ཅད་རྡོ་
རྗེའི་སྐྱིལ་མོ་ཀྲུང་དུ་བཞུགས་པ་འདི་ཡང་བདུད་ཀྱི་དམག་ཐམས་ཅད་ཀྱིས་མི་
གཡོས་ཤིང་ཡང་དག་པར་སངས་རྒྱས་པའི་བརྡ་ཡིན་ནོ། །རིན་པོ་ཆེའི་རྒྱན་
ཐམས་ཅད་ཀྱིས་བརྒྱན་པ་ནི་དགོས་འདོད་ཐམས་ཅད་རང་ལས་འབྱུང་ཞིང་སྐུ་
གསུམ་འདུ་འབྲལ་མེད་པའི་བརྡ་ཡིན་ནོ། །དེ་ཡང་རྡོ་རྗེ་སེམས་དཔའི་ཕྱག་
མཚན་རྡོ་རྗེ་དང་རྡོ་རྗེས་ཡུ་བ་བྱས་པའི་དྲིལ་བུ་བསྣམས་པ་འདི་ཡང་གསལ་
སྟོང་གཉིས་སུ་མེད་པའི་བརྡ་ཡིན་ནོ། །སྣང་བ་མཐའ་ཡས་ཀྱི་ཕྱག་མཚན་པདྨ་
དང་དེས་ཡུ་བ་བྱས་པའི་དྲིལ་བུ་བསྣམས་པ་འདི་ཡང་བདེ་སྟོང་གཉིས་སུ་མེད་
པའི་བརྡ་ཡིན་ནོ། །རྣམ་པར་སྣང་མཛད་ཀྱི་ཕྱག་མཚན་འཁོར་ལོ་དང་དེས་ཡུ་
བ་བྱས་པའི་དྲིལ་བུ་བསྣམས་པ་འདི་ཡང་རིག་སྟོང་གཉིས་སུ་མེད་པའི་བརྡ་
ཡིན་ནོ། །རིན་ཆེན་འབྱུང་ལྡན་གྱི་ཕྱག་མཚན་རིན་པོ་ཆེ་དང་དེས་ཡུ་བ་བྱས་
པའི་དྲིལ་བུ་བསྣམས་པ་འདི་ཡང་ཤར་སྟོང་གཉིས་སུ་མེད་པའི་བརྡ་ཡིན་ནོ། །
དོན་ཡོད་གྲུབ་པའི་ཕྱག་མཚན་ རལ་ གྲི་དང་ དེས་ཡུ་བ་བྱས་པའི་དྲིལ་བུ་
བསྣམས་པ་འདི་ཡང་སྣང་སྟོང་གཉིས་སུ་མེད་པའི་བརྡ་ཡིན་ནོ། །རིགས་ལྔ་
ཡབ་ཡུམ་དུ་སྣང་བ་འདི་ཡང་ཐབས་དང་ཤེས་རབ་ཟུང་དུ་འབྲེལ་བའི་བརྡ་
ཡིན་ནོ། །སེམས་དཔའ་སེམས་མ་བརྒྱད་དུ་སྣང་བ་འདི་ཡང་རྣམ་པར་ཤེས་
པའི་ཚོགས་བརྒྱད་རང་སར་དག་པའི་བརྡ་ཡིན་ནོ། །ཐུབ་པ་དྲུག་ཏུ་སྣང་བ་
འདི་ཡང་ཉོན་མོངས་པ་དྲུག་དག་ནས་ཕ་རོལ་ཏུ་ཕྱིན་པ་དྲུག་རྫོགས་པའི་བརྡ་
ཡིན་ནོ། །སྒོ་བ་བཞིར་སྣང་བ་འདི་ཡང་ཚད་མེད་པ་བཞིས་སེམས་ཅན་གྱི་དོན་
བྱེད་ པའི་ བརྡ་ ཡིན་ནོ། །ཞེས་ བཤད་ དོ། །དོན་ གྱི་ དབང་ ནི། རིགས་ ཀྱི་ བུ་



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
འདས་མ་འོངས་ད་ལྟར་བཞུགས་པའི་སངས་རྒྱས་ཐམས་ཅད་ཀྱང་རིགས་ལྔར་
མ་འདུས་པ་མེད་ཅིང་། མཐོ་སྲིད་པའི་རྩེ་མོ་ནས་དམའ་དམྱལ་བའི་གནས་
ཡན་ཆད་དུ་འཁོར་འདས་སུ་སྣང་བ་ཐམས་ཅད་རིགས་ལྔ་ལས་མ་གྱེས་ཤིང་མ་
འདུས་པ་རྡུལ་ཕྲ་རབ་ཙམ་ཡང་མེད་ལ། རིགས་ལྔ་ཡེ་ཤེས་ལྔ་རང་རང་གི་ལུས་
སེམས་ལས་ལོགས་ན་ཡོད་པ་མ་ཡིན་ཏེ། ལུས་འབྱུང་བ་ལྔ་ལས་གྲུབ་པ་འདི་
ཉིད་རིགས་ལྔ་ཡབ་ཡུམ་ཡེ་ཤེས་ལྔའི་རང་གདངས་ཡིན་ཏེ། གདོད་མ་ནས་ཡེ་
ཤེས་ཀྱི་རང་རྩལ་འབྱུང་བ་ལྔར་གྲུབ་དུས་ན་ས་ལས་ཤ་བྱུང་བས་སངས་རྒྱས་
སྤྱན་ཡིན། ཆུ་ལས་ཁྲག་བྱུང་བས་མཱ་མ་ཀཱི་ཡིན། མེ་ལས་དྲོད་བྱུང་བས་གོས་
དཀར་མོ་ ཡིན། རླུང་ ལས་དབུགས་བྱུང་ བས་ དམ་ཚིག་སྒྲོལ་མ་ཡིན། ནམ་
མཁའ་ལས་སེམས་བྱུང་བས་ཀུན་ཏུ་བཟང་མོ་ཆོས་ཀྱི་སྐུ་ཡིན་ནོ། །དེ་ལྟར་
འབྱུང་བ་བཞི་ལས་ལུས་གྲུབ་དུས་ཕུང་པོ་ལྔ་བྱུང་སྟེ། གཟུགས་ཀྱི་ཕུང་པོ་རྡོ་རྗེ་
སེམས་དཔའ་སྟེ་ཞེ་སྡང་གསལ་ལ་རང་བཞིན་མེད་པ་མེ་ལོང་ལྟ་བུའི་ཡེ་ཤེས་
སོ། །འདུ་ཤེས་ཀྱི་ཕུང་པོ་སྣང་བ་མཐའ་ཡས་ཏེ། འདོད་ཆགས་བདེ་སྟོང་སོ་
སོར་རྟོགས་པའི་ཡེ་ཤེས་སོ། །རྣམ་པར་ཤེས་པའི་ཕུང་པོ་རྣམ་པར་སྣང་མཛད་
དེ་གཏི་མུག་རྣམ་པར་མི་རྟོག་པ་དྲི་མེད་ཆོས་ཀྱི་དབྱིངས་ཀྱི་ཡེ་ཤེས་སོ། །ཚོར་
བའི་ཕུང་པོ་རིན་ཆེན་འབྱུང་ལྡན་ཏེ་ང་རྒྱལ་སྣང་སྟོང་མཉམ་པ་ཉིད་ཀྱི་ཡེ་ཤེས་
སོ། །འདུ་བྱེད་ཀྱི་ཕུང་པོ་དོན་ཡོད་གྲུབ་པ་སྟེ་ཕྲག་དོག་རིག་སྟོང་བྱ་བ་གྲུབ་
པའི་ཡེ་ཤེས་སོ། །གཞན་ཡང་རང་རིག་ཐིག་ལེ་ཉག་གཅིག་གི་རང་རྩལ་ལས་
ཐུགས་རྗེས་འགྱུ་ཆ་བསམ་པ་ཐམས་ཅད་རང་བྱུང་རིག་པའི་རང་རྩལ་ལས་མ་
འདས་ཀྱང་། རེ་ཞིག་བསྡུས་ན་རིག་པའི་ཡེ་ཤེས་ལྔ་ཚན་དུ་བསྟན་པ་ལས་དེའི་
-432-



རིན་པོ་ཆེ་དབང་གི་ཕྲེང་བ།
དོན་བཀྲོལ་ནས་རང་གི་སེམས་ཐོག་ཏུ་ངོ་སྤྲད་པ་ནི། རང་རིག་པའི་ཡེ་ཤེས་མ་
རིག་པའི་ལུས་ལ་གནས་པའི་རྩལ་ལས་སེམས་ཅན་གྱི་རང་རྒྱུད་ལ་རྟོག་ཚོགས་
བཞི་བཅུ་བྱུང་བ་སྟེ། རང་རིག་པའི་ཡེ་ཤེས་ལས་མ་འདས་ཏེ། ལུས་ཀྱི་ཕུང་པོ་
ལྔ་པོ་འདི་རིགས་ཀྱི་ཡབ་ལྔ་ཡིན་ནོ། །དེའང་གཟུགས་ནི་རྡོ་རྗེ་སེམས་དཔའ་
སྟེ། །འདུ་ཤེས་སྣང་བ་མཐའ་ལས་ཉིད། །རྣམ་ཤེས་རྣམ་པར་སྣང་མཛད་དེ། །
ཚོར་བ་རིན་ཆེན་འབྱུང་ལྡན་དང་། །འདུ་བྱེད་དོན་ཡོད་གྲུབ་པའོ། །འབྱུང་བ་ལྔ་
ཡང་ཡུམ་ལྔ་སྟེ། ཁྲག་ནི་རྡོ་རྗེ་མཱ་མ་ཀཱི །དྲོད་ནི་པདྨ་གོས་དཀར་མོ། །ཤ་ནི་
རིན་ཆེན་སངས་རྒྱས་སྤྱན། །དབུགས་ནི་ལས་ཀྱི་དམ་ཚིག་སྒྲོལ། །སེམས་ནི་
ཆོས་དབྱིངས་དབང་ཕྱུག་མ། །རང་རིག་རྩལ་ལས་ཐུབ་པ་དྲུག །ང་རྒྱལ་ལྷ་ཡི་
ཐུབ་པ་སྟེ། །ཕྲག་དོག་ལྷ་མིན་ཐུབ་པའོ། །འདོད་ཆགས་མི་ཡི་ཐུབ་པ་སྟེ། །
གཏི་མུག་བྱོལ་སོང་ཐུབ་པའོ། །སེར་སྣ་ཡི་དྭགས་ཐུབ་པ་སྟེ། །ཞེ་སྡང་དམྱལ་
བའི་ ཐུབ་ པའོ། །རྣམ་ཤེས་ ཚོགས་ བརྒྱད་ ཡུལ་ ཡུལ་ ཅན། །སེམས་ དཔའ་
སེམས་མ་བརྒྱད་ཡིན་ཏེ། །མིག་གཟུགས་ལཱ་སེ་ཡབ་ཡུམ་སྟེ། །རྣ་སྒྲ་གླུ་མ་ཡབ་
ཡུམ་ཉིད། །སྣ་དྲི་བདུག་སྤོས་ཡབ་ཡུམ་ལ། །ལྕེ་རོ་པུཥྛ་ཡབ་ཡུམ་ཉིད། །ལུས་
རེག་མཱ་ལེ་ཡབ་ཡུམ་སྟེ། །ཡིད་ཆོས་གར་མ་ཡབ་ཡུམ་ཉིད། །ཉོན་ཡིད་གནྡྷེ་
ཡབ་ཡུམ་སྟེ། །ཀུན་གཞིའི་རྣམ་ཤེས་སྣང་གསལ་ཉིད། །སྒོ་བཞི་སྒོ་བ་བཞི་
ཡིན་ཏེ། །ཆུ་སྒོ་ལྕགས་ཀྱུ་ཡབ་ཡུམ་ལ། །ས་སྒོ་ཞགས་པ་ཡབ་ཡུམ་ཡིན། །མེ་
སྒོ་ལྕགས་སྒྲོག་ཡབ་ཡུམ་སྟེ། །རླུང་སྒོ་དྲིལ་བུ་ཡབ་ཡུམ་མོ། །ཐིག་ལེ་དཀར་
དམར་ཉི་ཟླ་གཉིས། །གཞི་ཡི་ཀུན་བཟང་ཡབ་ཡུམ་སྟེ། །སྣང་སྟོང་ཐབས་ཤེས་
ཟུང་འཇུག་གོ །ཡང་རིག་པའི་རྩལ་ལས་སྐུ་ལྔར་ཡང་ཤར་ཏེ། རིག་པའི་ཡེ་
-433-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཤེས་འདི་ཅིར་ཡང་སྣང་བས་རྣམ་པར་སྣང་མཛད་ཀྱི་སྐུ་ཡིན་ནོ། །རིག་པའི་ཡེ་
ཤེས་འདི་འགྱུར་བ་མེད་པས་མི་བསྐྱོད་རྡོ་རྗེའི་སྐུ་ཡིན་ནོ། །རིག་པའི་ཡེ་ཤེས་
འདི་ནོར་བུ་རིན་པོ་ཆེ་དང་འདྲ་བས་རིན་ཆེན་འབྱུང་ལྡན་གྱི་སྐུ་ཡིན་ནོ། །རིག་
པའི་ཡེ་ཤེས་འདི་ལ་མཐའ་མེད་པས་སྣང་བ་མཐའ་ཡས་ཀྱི་སྐུ་ཡིན་ནོ། །རིག་
པའི་ཡེ་ཤེས་འདིས་དོན་ཐམས་ཅད་འགྲིབ་པས་དོན་ཡོད་གྲུབ་པའི་སྐུ་ཡིན་
ནོ། །རིག་ པའི་ རྩལ་ ལས་ ཡེ་ ཤེས་ ལྔར་ ཡང་ ཤར་ ཏེ། རིག་ པའི་ ངོ་བོ་མ་
འགགས་པར་མངོན་སུམ་དུ་གསལ་བས་མེ་ལོང་ལྟ་བུའི་ཡེ་ཤེས་སོ། །རིག་
པའི་ཡེ་ཤེས་འདིས་ཀུན་ལ་ཁྱབ་པས་མཉམ་པ་ཉིད་ཀྱི་ཡེ་ཤེས་སོ། །རིག་པའི་
ཡེ་ཤེས་རྩལ་སྣ་ཚོགས་སུ་ཤར་བས་སོ་སོར་རྟོགས་པའི་ཡེ་ཤེས་སོ། །རིག་
པའི་ཡེ་ཤེས་འདི་ཡོན་ཏན་ཐམས་ཅད་ཀྱི་ས་བོན་ཡིན་པས་བྱ་བ་གྲུབ་པའི་ཡེ་
ཤེས་སོ། །དེ་ཐམས་ཅད་ཀྱང་ངོ་བོ་ཀ་དག་ཏུ་འདུས་པས་ཆོས་ཀྱི་དབྱིངས་ཀྱི་
ཡེ་ཤེས་སོ། །རིག་པའི་རྩལ་ལས་རིགས་ལྔར་ཡང་ཤར་ཏེ། སངས་རྒྱས་ཐམས་
ཅད་རིག་པ་རྟོགས་ནས་སངས་རྒྱས་ཀྱི་ས་ལ་གཤེགས་པས་དེ་བཞིན་གཤེགས་
པའི་རིགས་སོ། །རིག་པ་དེ་རྟོགས་ནས་མི་འགྱུར་ཞིང་མི་ལྡོག་པས་རྡོ་རྗེའི་
རིགས་སོ། །རིག་པ་ཉིད་ལས་ཡོན་ཏན་ཐམས་ཅད་འབྱུང་བས་རིན་པོ་ཆེའི་
རིགས་སོ། །རིག་པ་ལ་སྐྱོན་གྱིས་མ་གོས་པས་པདྨའི་རིགས་སོ། །རིག་པ་མ་
རྟོགས་ན་སངས་མི་རྒྱ་བས་ལས་ཀྱི་རིགས་སོ། །རིག་པའི་རྩལ་ལས་འོད་ལྔར་
ཡང་ཤར་ཏེ། རིག་པ་ལ་དྲི་མ་གང་ཡང་མེད་པས་འོད་དཀར་པོ་ལྟར་ཡང་བྱུང་།
ཡོན་ཏན་ རྫོགས་ པས་ སེར་པོ། མ་བཙལ་ རྫོགས་ པས་ དམར་ པོ། བྱ་ རྩལ་
རྫོགས་པས་ལྗང་གུ །མི་འགྱུར་ཁྱབ་པས་མཐིང་ག་ལྟར་ཡང་ཤར་རོ། །རིག་
-434-



རིན་པོ་ཆེ་དབང་གི་ཕྲེང་བ། "
པའི་རྩལ་ལས་ཤེས་རབ་ལྔ་སྟེ། རིག་པས་འཁོར་འདས་ཀྱི་ཆོས་ཐམས་ཅད་
མཁྱེན་པས་འབྱེད་པའི་ཤེས་རབ། དེ་ཡང་རིག་པ་ལས་མ་འདས་པས་སྡུད་
པའི་ཤེས་རབ། རིག་པ་ཉིད་ཀྱི་རྩལ་སྣ་ཚོགས་སུ་ཤར་བས་དཔྱོད་པའི་ཤེས་
རབ། རིག་པས་འཁོར་བའི་སྲོག་བཅད་ནས་མྱ་ངན་ལས་འདས་པའི་སར་ཕྱིན་
པས་སྒྲོལ་བའི་ཤེས་རབ། ཐམས་ཅད་རིག་པར་མ་འདུས་པ་མེད་པས་རང་བྱུང་
གི་ཤེས་རབ་བོ། །ཡང་རིག་པའི་རྩལ་ལས་རླུང་ལྟར་ཡང་ཤར་ཏེ། །རིག་པ་
ལས་ཡེ་ཤེས་ཀྱི་དྲོད་འཆར་བས་མེ་དང་མཉམ་པའི་རླུང་ངོ༌། །རིག་པ་དེས་
འཁོར་འདས་ཀྱི་སྲོག་འཛིན་པས་སྲོག་གི་རླུང་ངོ་། །རིག་པ་དེས་འཁོར་འདས་
ལ་སོགས་པ་འབྱེད་པར་བྱེད་པས་འབྱེད་པའི་རླུང་ངོ༌། །རིག་པ་དེས་འཁོར་
འདས་ཐམས་ཅད་ལ་ཁྱབ་པས་ཁྱབ་བྱེད་ཀྱི་རླུང་ངོ༌། །རིག་པ་དེས་འཁོར་བ་
དང་མ་རིག་པའི་སྲོག་བཅད་ནས་མྱ་ངན་ལས་འདས་པའི་སར་སྐྱེལ་བས་སྙིང་
རྗེ་མེད་པའི་བསྐལ་པ་ལས་ཀྱི་རླུང་ངོ༌། །དེ་ལྟར་ན་སྣང་སྲིད་འཁོར་འདས་ཀྱི་
ཆོས་ཐམས་ཅད་རང་གི་རིག་པ་ཡིན་ལ། རིག་པ་གསལ་སྟོང་འཛིན་མེད་ཆེན་
པོ་ཡིན་ནོ། །གསལ་སྟོང་འཛིན་མེད་ཀྱང་མཐར་ཀློང་ཡངས་ཆེན་པོའི་དགོངས་
པ་ཡིན་ནོ། །ཞེས་ངོ་སྤྲད་དོ། །དེ་ནས་དམ་ཚིག་གི་དབང་ནི། །བདུད་རྩི་ལྕེ་ལ་
བཞག་ནས་སྤྱི་བོར་རྡོ་རྗེ་བཟུང་སྟེ། །ཀྱེ་རིགས་ཀྱི་བུ་དག་ཉོན་ཅིག །ཐུན་མོང་
སྐྱབས་འགྲོ་ནས་བརྩམས་པའི། །སོ་ཐར་བྱང་སེམས་བསླབ་བྱ་དང་
། །རིག་
འཛིན་སྔགས་ཀྱི་དམ་ཚིག་ཀུན། །བྱང་ཆུབ་མ་ཐོབ་བར་དུ་ནི། །སྲོག་གི་ཕྱིར་
ཡང་མ་གཏང་ཞིག །དམ་ཚིག་ཉམས་ན་བསྐལ་པ་རུ། །ངན་སོང་གསུམ་ནས་
ཐར་མི་སྲིད། །དེ་ཕྱིར་སྲུངས་ཤིག་རིགས་ཀྱི་བུ། ཁྱོད་ཀྱིས་གསང་སྔགས་ཀྱི་
-435-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
དབང་ཐོབ་པ་ཡིན་པས། དད་པ་དང་དམ་ཚིག་ལ་གནས་དགོས། དམ་ཚིག་ས་
མ་ཡ་འབུམ་སྡེ་བཤད་ཀྱང་། ཀློང་གསལ་ལས། སྐུ་གསུང་ཐུགས་ཀྱི་དམ་ཚིག་
ཏུ། །དམ་ཚིག་ཐམས་ཅད་འདུས་པར་བཤད། །ཅེས་པས། སྐུའི་དམ་ཚིག་ཏུ་རྡོ་
རྗེའི་སློབ་དཔོན་དང་ སངས་རྒྱས་དང་བྱང་ཆུབ་སེམས་དཔའ་དང་ ཡི་དམ་
མཁའ་འགྲོ་མཆེད་ལྕམ་རྡོ་རྗེ་སྤུན་དང་། སེམས་ཅན་ཐམས་ཅད་དང་འབྱུང་བ་
ལྔ་ལ་སོགས་པ་ཐམས་ཅད་དང་རང་གི་ལུས་ལ་མ་གུས་པ་དང་། སྲོག་གཅོད་
རྐུ་འཕྲོག་རྡེག་བཙོག་ངན་སྨྲས་ལ་སོགས་པ་དང་། དག་སྣང་ལོག་ཅིང་མི་དགེ་
བའི་ལས་སྡིག་པར་གྱུར་པ་ཐམས་ཅད་མི་བྱ་བར། ཕྱི་ནང་སྣོད་བཅུད་རང་
ལུས་ཐམས་ཅད་ཡི་དམ་ལྷར་མ་གྱུར་པ་མེད་པར། སྐུའི་རིགས་སུ་གྱུར་པ་
ཐམས་ཅད་ལ་ཕྱག་མཆོད། མཆོད་བསྟོད་ལ་སོགས་པའི་དག་སྣང་ཕྱོགས་མེད་
དུ་བྱའོ། །གསུང་གི་དམ་ཚིག་ཏུ་རྡོ་རྗེ་སློབ་དཔོན་གྱིས་ཅི་གསུངས་པ་ལས་མི་
འདའ་ཞིང་། སངས་རྒྱས་ནས་གང་ཟག་ཕལ་པའི་གསུང་རབ་ཡན་ཆོད་ལ་
བརྙས་པར་མི་བྱ། འབྱུང་བ་དང་འགྲོ་བའི་སྒྲ་སྐད་ཐམས་ཅད་ལ་ཞེ་སྡང་དང་
ཁོང་ཁྲོ་མི་བྱ་བར་སངས་རྒྱས་ཐམས་ཅད་ཀྱི་གསུང་དུ་དག་སྣང་དང་མོས་གུས་
བྱའོ། །ཐུགས་ཀྱི་དམ་ཚིག་ཏུ་མི་དགེ་བའི་རྟོག་པ་སྐད་ཅིག་མ་ཡན་སྤངས་ལ་
དགེ་བ་བྱང་ཆུབ་ཀྱི་སེམས་དུས་རྒྱུན་ཆད་མེད་པར་འགྲོ་བ་ཐམས་ཅད་ལ་ཅི་
ཕན་དུ་བྱའོ། །སྐུའི་དམ་ཚིག་ཏུ་ཡི་དམ་ལྷའི་བསྐྱེད་རིམ་སྒོམ་ཞིང་། གསུང་གི་
དམ་ཚིག་ཏུ་བཟླས་བརྗོད་དང་མ་བྲལ་བར། ཐུགས་ཀྱི་དམ་ཚིག་ཏུ་རྫོགས་
རིམ་གྱི་འཁོར་ལོ་ལས་མི་འདའ་བར་བྱའོ། །དེ་ལྟར་སྐུའི་དམ་ཚིག་བསྲུངས་
པས་གནས་སྐབས་སུ་ལུས་ཀྱི་ནད་མེད་ཅིང་། སེམས་ཅན་ལ་ཕན་ཐོགས་པས་
-436-



རིན་པོ་ཆེ་དབང་གི་ཕྲེང་བ།
མཐོང་ན་ཡིད་དུ་འོང་ཞིང་མཐོང་རེག་ཐམས་ཅད་དགེ་བ་ལ་འཁོད་ལ། མཐར་
ཐུག་ལུས་ལ་རྡོ་རྗེའི་རྟེན་འབྱོན་ཞིང་གང་ན་བཞུགས་པ་དེར་གཞན་ལ་ཕན་ལ་
སྐྱེ་བ་འཕོས་ནས་སྤྲུལ་པ་དཔག་ཏུ་མེད་པས་སེམས་ཅན་གྱི་དོན་བྱེད་ཅིང་།
མཚན་དང་དཔེ་བྱེད་དུ་འབར་བའི་སྐུས་འགྲོ་བའི་དོན་དུ་སངས་རྒྱས་ཀྱི་མཛད་
པ་ཆེན་པོ་ལ་མངའ་བརྙེས་པར་འགྱུར་རོ། །སྐུའི་དམ་ཚིག་ཉམས་ན་གནས་
སྐབས་སུ་ཚེ་ཐུང་ཞིང་ནད་མང་ལ། མི་འདོད་པ་ཐམས་ཅད་འབྱུང་ཞིང་མཐོང་
རེག་ཐམས་ཅད་ངན་སོང་དུ་སྐྱེ་ལ། མཐར་ཐུགས་རྡོ་རྗེ་དམྱལ་བར་ལུས་ཀྱི་
སྡུག་བསྔལ་ལས་ཐར་དུས་མེད་དོ། །གསུང་གི་དམ་ཚིག་བསྲུངས་ན་གནས་
སྐབས་སུ་ངག་སྙན་ཞིང་ཐམས་ཅད་ཀྱིས་བདེན་པར་འཛིན་པས་ལྷ་འདྲེ་མི་
གསུམ་གྱིས་བཀར་ཉན་པ། རྒྱུད་ལུང་མན་ངག་ཐམས་ཅད་ཤེས་ཤིང་ཆོས་ཀྱི་
ཚིག་སྣ་ཚོགས་རང་རྡོལ་ནས་སྙན་ངག་བསྟན་བཅོས་བརྩམ་པར་ནུས་ཤིང་།
གསུང་ཐོས་པ་ཐམས་ཅད་ཀྱི་གནོད་འཚེ་ཞི་ནས་བསམ་པ་ཐམས་ཅད་འགྲུབ་
ཅིང་སྐྱེ་བ་གཅིག་གིས་གྲོལ་ལ། མཐར་ཐུག་གསུང་གི་སྤྲུལ་པས་འགྲོ་བའི་དོན་
བྱེད་ཅིང་ཆོས་ཀྱི་འཁོར་ལོ་དྲི་མ་མེད་པར་བསྐོར་བར་འགྱུར་རོ། །གསུང་གི་
དམ་ཚིག་ཉམས་ན་གནས་སྐབས་སུ་ལྕེ་འབབ་པའི་འཇིགས་པས་མི་ཁ་སྡང་
ཞིང་གཏམ་གྱི་ཉེས་པས་རང་གཞན་ཐམས་ཅད་ལ་གནོད་ལ། དེའི་ཚིག་ཐོས་
པ་ཐམས་ཅད་ཀྱང་བཀྲ་མི་ཤེས་ཤིང་ངན་སོང་དུ་སྐྱེ། མཐར་ཐུག་ལྕེ་ལ་རྨོན་
དོར་ལྔ་བརྒྱ་བཙུགས་ནས་སྡུག་བསྔལ་བར་འགྱུར་རོ། །ཐུགས་ཀྱི་དམ་ཚིག་
བསྲུངས་པས་གནས་སྐབས་སུ་ཐུགས་ཀྱི་སྤྲུལ་པས་འགྲོ་བ་འདུལ་ཞིང་
། ཏིང་
ངེ་འཛིན་རྒྱུད་ལ་སྐྱེ་བས་འགྲོ་བའི་བསམ་པ་ལ་རང་བཞིན་གྱིས་བསམ་གཏན་
-437-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ལ་གནས་པར་འབྱུང་ཞིང་དེ་བཞུགས་པའི་གནས་དེར་ཡང་ཏིང་ངེ་འཛིན་སྐྱེ་
ཞིང་ཡུལ་ཕྱོགས་དེའི་སེམས་ཅན་ཐམས་ཅད་བདེ་བ་ཅན་དུ་སྐྱེའོ། །མཐར་ཐུག་
སེམས་ཅན་ཐམས་ཅད་སངས་རྒྱས་ལ་འཁོད་ཅིང་ཐུགས་རྡོ་རྗེ་དང་གཉིས་སུ་
མེད་པའི་ངང་དུ་མྱ་ངན་ལས་འདའོ། །ཐུགས་ཀྱི་དམ་ཚིག་ཉམས་ན་གནས་
སྐབས་སུ་རྒྱུད་མི་དགེ་བས་རང་གཞན་ཀུན་ལ་གནོད་ཅིང་དེས་གང་ཡིན་ལ་
བྱས་པ་དེའི་བསམ་པ་མི་འགྲུབ་ལ་བཀྲ་མི་ཤིས་ཤིང་ནད་གདོན་དང་སྙིང་རླུང་
ལ་སོགས་པ་འབྱུང་། མཐར་ཐུག་ངན་སོང་ལས་ཐར་བའི་སྐབས་མེད་དོ། །
མདོར་ན་སྨིན་བྱེད་དབང་གི་སྡོམ་པ་རྒྱུད་ལ་གནས་པ་ལ། དམ་ཚིག་བསྲུང་
དགོས་པས་མི་དགེ་བ་མཐའ་དག་ལས་ལོག་ནས་དགེ་བ་འབའ་ཞིག་བསྒྲུབ་
པར་བྱའོ། །ཞེས་བརྗོད་དོ། །
གསུམ་པ་རྗེས་ཀྱི་རིམ་པ་ལ་དགའ་སྟོན་ཟས་ལ། རྡོ་རྗེ་སློབ་དཔོན་ལ་
གུས་པས་བཀའ་བཞིན་བསྒྲུབ་ཅིང་སྡོམ་པ་དང་དམ་ཚིག་ ལ་ གནས་ པར་
བྱའོ། །ཚོགས་ཀྱི་འཁོར་ལོས་མཉེས་ཤིང་རྡོ་རྗེའི་གླུ་དང་བཀྲ་ཤིས་ཀྱི་ཚིགས་
སུ་བཅད་པ་རྒྱ་ཆེར་བརྗོད་དོ། །
གསུམ་པ་ངག་གི་སྒྲིབ་པ་སྦྱོང་ཞིང་ངག་ལོངས་སྤྱོད་རྫོགས་པའི་སྐུར་
གྲོལ་བའི་གསང་དབང་ལ་ཡང་གསུམ་ལས། སྔོན་འགྲོ་ནི། ཐོད་པར་བུར་སྦྱང་
ཆང་དང་ཨ་ མྲྀ་ཏ་སྦྱར་བ་བཤམས། ནམ་གྱི་སྲོད་ལ་དཀྱིལ་འཁོར་དེའི་ལྷོ་
ཕྱོགས་སུ་སློབ་མ་འདུག་སྟེ། མཎྜལ་ཕུལ་ནས། དངོས་སམ་ཡིད་ཀྱིས་རིག་མ་
བླ་མ་ལ་འབུལ་བ་ན། ཨེ་མ་ཁྱོད་ནི་བདེ་བ་ཆེ། བདེ་ཆེན་པདྨ་ཧེ་རུ་ཀ །བདེ་
གཤེགས་རྣམས་ཀྱི་བདེ་ཆེན་ཡབ། །བདེ་བའི་འབྱུང་གནས་བདེ་སྩོལ་མཛོད། །
-438-



རིན་པོ་ཆེ་དབང་གི་ཕྲེང་བ།
བྱང་ཆུབ་སེམས་ནི་ཡང་དག་དོན། །རྣམ་དག་མཆོག་ནི་ཡང་དག་པའི། །དྲི་
མེད་བདུད་རྩི་དམ་པ་ཡིས། །བླ་མེད་མཆོག་གི་དབང་བསྐུར་ལྟར། །དེ་བཞིན་
རིགས་ཀྱི་བུ་དག་ལ། །འཁོར་བ་སྡུག་བསྔལ་ཀུན་བསལ་མཛོད། །དྲི་མེད་བདེ་
ཆེན་བདུད་རྩི་ཡིས། །མ་རིག་ཉེས་པའི་དྲི་མ་འཇོམས། །བླ་མེད་བྱང་ཆུབ་བདེ་
ཆེན་ཉིད། །དེང་འདིར་བདག་གིས་ཐོབ་མཛོད་ཅིག །ཅེས་པས་ཕུལ་བའི་རྗེས་
སུ། བླ་མས་གཞིའི་ཀུན་བཟང་བསྒོམས་ལ། དཀྱིལ་འཁོར་གྱི་ལྷ་ལ་མཆོད་པ་
དང་བསྟོད་པ་ཅི་འགྲུབ་བྱས་ཏེ། སློབ་མའི་གདོང་གཡོགས་ཤིང་མེ་ཏོག་ཐོགས་
ཏེ་བསྐོར་བ་གསུམ་དང་ཕྱག་གསུམ་བྱེད་དུ་བཅུག་ལ། ཡེ་ཤེས་དབབ་པའི་
ཕྱིར་སློབ་མ་རྣམས་ལངས་ཏེ། རྐང་པའི་ལོང་བུ་གཉིས་གཤིབས་ལ་སྙིང་གར་
ཐལ་མོ་སྦྱར་ལ། བླ་མས། ཀྱེ་མ་རིགས་ཀྱི་བུ་ཁྱོད་ཉོན། རང་ཉིད་སངས་རྒྱས་
ཊཱ་ཀི་མ། །རྡོ་ རྗེ་ཕག་མོར་གསལ་བར་སྒོམས། །དེ་ལྟར་གསལ་བའི་ལྟེ་བ་
རུ། །ཆོས་འབྱུང་དམར་པོ་སུམ་བརྩེགས་སྒོམས། །དེ་ཡི་ལྟེ་བར་ཕག་མོ་ནི། །
ཤིན་ཏུ་ཆུང་ལ་གསལ་བར་སྒོམས། །ཀྱེ་རིགས་ཀྱི་བུ་ཁྱེད་རང་སྐད་ཅིག་གིས་
རྡོ་རྗེ་ཕག་མོ་དམར་མོ་གཅེར་བུ་སྐྲ་གྲོལ་བ་རུས་པའི་རྒྱན་དང་ལྡན་པ་ཞལ་
གཅིག་ཕྱག་གཉིས་ཕག་ཞལ་མཐིང་ནག་ངུར་བ། གཡས་གཡོན་གྲི་གུག་དང་
ཐོད་པ་ཁྲག་གིས་བཀང་བ་ཐུགས་ཀར་འཛིན་པའི་ལྟེ་བར་ཆོས་འབྱུང་སུམ་
བརྩེགས་ཀྱི་ནང་དུ། དེ་འདྲའི་ཕག་མོ་ཚོན་གང་པ་གཅིག་སྒོམས་ཤིག །ཅེས་
བརྗོད་ལ། བླ་མས་བྱིན་དབབ་ཅིང་རོལ་མོ་དཀྲོལ་བས། སློབ་མ་ལ་བདེ་སྟོང་
གི་ ཉམས་ སྐྱེའོ། །དེའི་ ངང་ ལ་ མ་ ཡེངས་ པར་ སྒོམ་དུ་གཞུག་ཅིང་། གདོང་
གཡོགས་བཀྲོལ་ལ་འོ་རིགས་ཀྱི་བུ་ཁྱོད་གསོན་ཅིང་། ཕྱི་བུམ་པའི་དབང་གི་
-439-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
དུས་སུ་རྡུལ་ཚོན་གྱི་དཀྱིལ་འཁོར་ལ་བརྟེན་ནས་དཔེའི་མཚོན་བྱར་ངོ་སྤྲོད་པ་
ཡིན་གྱིས། དོན་དམ་པར་ན་རང་གི་ལུས་འདི་རྒྱལ་བའི་དཀྱིལ་འཁོར་ཆེན་
པོར་བཞུགས་པ་ཡིན་ཏེ། ཀློང་གསལ་ཉི་མའི་རྒྱུད་ལས། འབྱུང་བའི་གདངས་
ལས་གྲུབ་པ་ཡིས། །ལུས་ནི་བདེ་གཤེགས་ཕོ་བྲང་ཉིད། །རིགས་ལྔ་ཡབ་ཡུམ་
ལྔ་ཡི་གནས། །ཕུང་ཁམས་སྐྱེ་མཆེད་ལྷ་ཡི་སྐུ། །ཞེས་པས་རང་གི་རིག་པ་འདི་
ཐོག་མར་འཁོར་འདས་གང་དུ་ཡང་མ་གྲུབ་པའི་སྔོན་རོལ་ན་འོད་གསལ་བདེ་
བ་ཆེན་པོར་བཞུགས་ཏེ། དེ་ཉིད་རང་ངོ་རང་གིས་མ་ཤེས་པས་རང་རིག་འབྱུང་
བཞིའི་སྦུབས་སུ་ཚུད་པའི་ལུས་འདི་སངས་རྒྱས་ཐམས་ཅད་ཀྱི་བཞུགས་གནས་
ཡིན་ཏེ། སྤྱི་བོ་བདེ་ཆེན་གྱི་འཁོར་ལོ་ན་རྡོ་རྗེ་མཁའ་འགྲོ་ཡབ་ཡུམ་བཞུགས།
མགྲིན་པ་ལོངས་སྤྱོད་ཀྱི་འཁོར་ལོ་ན་རིན་ཆེན་མཁའ་འགྲོ་ཡབ་ཡུམ་བཞུགས།
སྙིང་ག་ཆོས་ཀྱི་འཁོར་ལོ་ན་སངས་རྒྱས་མཁའ་འགྲོ་ཡབ་ཡུམ་བཞུགས། ལྟེ་བ་
སྤྲུལ་བའི་འཁོར་ལོ་ན་པདྨ་མཁའ་འགྲོ་ཡབ་ཡུམ་བཞུགས། གསང་གནས་བདེ་
སྐྱོང་འཁོར་ལོ་ན་ལས་ཀྱི་མཁའ་འགྲོ་ཡབ་ཡུམ་བཞུགས་པས། ཕུང་པོ་ཐམས་
ཅད་དཔའ་བོ། ཁམས་ཐམས་ཅད་དཔའ་མོའི་རང་བཞིན། བ་སྤུའི་ཁུ་བུ་རེ་རེ་
ན་ཡང་ལྷ་དང་ལྷ་མོའི་རང་བཞིན་དུ་བཞུགས་ཏེ། ཡང་ཀློང་གསལ་ལས།
འབྱུང་བཞིའི་དཀྱིལ་འཁོར་སངས་རྒྱས་ཞིང་། །འཁོར་ལོ་ལྔ་ནི་རིགས་ལྔའི་
གནས། །ཕུང་ཁམས་ཐམས་ཅད་ལྷ་ཚོགས་ཉིད། །སེམས་ནི་ཡེ་ཤེས་ཆེན་པོ་
ཉིད། །ཅེས་གསུངས་པས། རང་ལུས་རྒྱལ་བའི་དཀྱིལ་འཁོར་ཏེ། ཁྱེད་ཀྱིས་མེ་
ཏོག་དོར་བའི་ལྷ་ཡང་ལུས་ཀྱི་རང་གནས་ཀྱི་ལྷ་རྣམ་པར་སྣང་མཛད་ཡིན་ཏེ་
སྙིང་ག་ཆོས་ཀྱི་འཁོར་ལོ་ན་གསལ་བ་འདི་ཡིན་ནོ། །ཞེས་རིགས་གང་ལ་མེ་
-440-



རིན་པོ་ཆེ་དབང་གི་ཕྲེང་བ།
ཏོག་ཕོག་པའི་ལྷའི་ངོ་སྤྲད་ལ། བླ་མའི་མདུན་དུ་དར་གྱི་ཡོལ་བས་བྲེས་པའི་
ནང་དུ། བླ་མ་ཡབ་ཡུམ་སྟན་ལ་འཁོད་ལ། བསྐྱེད་རིམ་གསལ་བཏབ་སྟེ་ཡབ་
དཔའ་བོ་རྟ་མགྲིན་དུ་གསལ་བའི་གནས་ལྔར་མཁའ་འགྲོ་ཡབ་ལྔ་སྤྱི་བོར་ཨོ་
རྒྱན་པདྨ་ཐོད་ཕྲེང་དང་། ཡུམ་རྡོ་རྗེ་ཕག་མོའི་འཁོར་ལོ་ལྔར་དཔའ་མོ་ལྔ། སྤྱི་
བོར་མཁར་ཆེན་བཟའ་འཚོ་རྒྱལ། །ཕུང་ཁམས་སྐྱེ་མཆེད་ཐམས་ཅད་ལྷ་དང་
ལྷ་མོར་གསལ་བའི་ཡུམ་གྱི་མཁའ་གསང་ལ་པདྨ་འདབ་བཞི་དམར་པོ། ཡབ་
ཀྱི་གསང་བ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་པར་བསྐྱེད་ལ། སྙོམས་པར་ཞུགས་
པའི་བདེ་བས་འཁོར་ལོ་ལྔ་དང་ཕུང་པོ་ཁམས་དང་སྐྱེ་མཆེད་ཀྱི་ལྷ་ཐམས་ཅད་
སྦྱོར་བའི་བརྡས་བསྐུལ་ཏེ་མཉེས་པས་དྭངས་མ་ཡུམ་གྱི་བྷ་གར་ཕབ་པ། མེ་
ལོང་གིས་བླངས་པའམ། བླངས་པར་བསམ་ལ་ཐོད་པ་ནས་བདུད་རྩི་སློབ་མའི་
ལྕེ་ཐོག་ཏུ་བཞག་ལ། ཀྱེ་མ་ཀྱེ་མ་རིགས་ཀྱི་བུ། དུས་གསུམ་རྒྱལ་བ་ཀུན་གྱིས་
ནི། །བྱང་ ཆུབ་ སྲས་ པོ་ དམ་ པ་ ལ། །ཇི་ ལྟར་ དབང་ ནི་ བསྐུར་ བ་ ལྟར། །དེ་
བཞིན་གསང་བའི་བྱང་སེམས་ཀྱིས། །ད་ལྟ་ཁྱེད་ལ་དབང་བསྐུར་རོ། །ༀ་གུ་རུ་
ཊཱ་ཀི་ནི་ཧ་རི་ནི་ས་ར་ཙ་ཧྲི་ཡ་བྷོ་དྷི་ཙིཏྟ་ཨ་མྲྀ་ཏེ་སརྦ་པཉྩ་ཨ་བྷི་ཥིཉྩ་ཧཱུྃ། ཞེས་
ལན་གསུམ་བརྗོད་ལ། དྭངས་མའི་ལམ་རྩ་དབུ་མ་མཐིང་ལ་དམར་བ་སྤུ་གུ་
ཅན་ན་མར་སོང་བས་བདེ་སྟོང་གི་ཡེ་ཤེས་སྐྱེས་པར་སྒོམ་དུ་བཅུག་ཅིང་། འོག་
རླུང་དྲག་ཏུ་འཐེན་ཅིང་སྟེང་རླུང་ཅུང་ཟད་མནན་ལ་དར་ཅིག་སྒོམ་དུ་བཅུག་
པའི་ངང་ལ་ངོ་སྤྲད་དེ། ཨེ་མ་སྐལ་ལྡན་རིགས་ཀྱི་བུ། །བདེ་དང་སྟོང་པ་དབྱེར་
མེད་པ། །དེ་ཉིད་ལྟོས་དང་ངོས་གཟུང་མེད། །རང་བཞིན་ལྷན་ཅིག་སྐྱེས་པའི་
ངང་། །ཐམས་ཅད་རོ་མཉམ་བདེ་ཆེན་ནོ། །ཀྱེ་རིགས་ཀྱི་བུ་སེམས་ཀྱི་རྣམ་རྟོག་
-441-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༥༽
མཐིང་ཁ་ནམ་མཁའ་རྣམ་པར་དག་པའི་དཀྱིལ་ལྟ་བུ་ཐ་མ་འོད་ལྔའི་མུ་ཁྱུད་
ཟླུམ་པོས་བསྐོར་བ༔ དཔེར་ན་ཉི་མ་ལ་འཇའ་འཁྱིལ་བ་ལྟ་བུ་དབང་པོས་ཁྱབ་
ཚད་དུ་སྣང་ངོ་༔ དེའི་སྟེང་དུ་འོད་ཟླུམ་པོ་ཤིན་ཏུ་གསལ་བ་ཞིག་གདུགས་ལྟར་
འཆར་རོ༔ ཞེས་གསུངས་སོ༔ དེའི་དུས་ན་འཆར་ལུགས་རྣམ་པ་བརྒྱད་འཆར་
ཏེ༔ དེ་ཡང་རིག་པ་འདི་ཐུགས་རྗེ་ལྟར་འཆར་བས་འཁོར་འདས་རྒྱ་མ་ཆད༔
འོད་ལྟར་འཆར་བས་སྣང་བ་ཐམས་ཅད་ནང་གསལ༔ སྐུ་ལྟར་འཆར་བས་
ཤེས་པ་ཁ་ཕྱིར་མ་ཤོརཿ ཡེ་ཤེས་ལྟར་ཤར་བས་སྣང་བ་ཐམས་ཅད་ཟང་ཐལ༔
གཉིས་མེད་ལྟར་ཤར་བས་རང་གི་ཤེས་པ་རྩེ་གཅིག་ཏུ་གནས༔ མཐའ་གྲོལ་
ལྟར་ཤར་བས་མཐའ་གང་ལ་ཡང་མི་གནས༔ མ་དག་པ་འཁོར་བའི་སྒོ་ལྟར་
ཤར་བས་སྲིད་པའི་བྱུང་ཁུངས་མི་འགགས༔ དག་པ་ཡེ་ཤེས་ཀྱི་སྒོ་ལྟར་ཤར་
བས་ཆོས་ཉིད་མ་བུ་འབྲེལ་བའོ༔ རིན་ཆེན་སྤུངས་པའི་རྒྱུད་ལས༔ ཐུགས་རྗེ་
ལྟ་བུར་འཆར་ཚུལ་ལས༔ སེམས་ཅན་ཀུན་གྱི་སྐྱོབ་པའི་གནས༔ སྣང་བ་རང་
གསལ་འགགས་མེད་ལས༔ འོད་ལྔའི་གསལ་བྱེད་ཚུལ་དུ་གནསཿ མཁྱེན་པའི་
སྣང་ཆ་མ་འགགས་པས༔ ཡེ་ཤེས་དག་པའི་སྒོ་ཉིད་དུ༔ སྣང་བ་འགགས་མེད་
ལམ་ལྟར་ཤར༔ རང་སྣང་ལུས་ཀུན་མཐའ་རྫོགས་ཕྱིརཿ ཆོས་རྣམས་ཀུན་གྱི་
སྐུ་ལྟར་སྣང་༔ ཤེས་པ་ངོ་བོ་གཅིག་ཡིན་པས༔ གཉིས་སུ་མེད་པ་ལྟར་ཡང་
ཤར༔ དེ་ཉིད་རང་སར་གནས་མེད་པས༔ མཐའ་གྲོལ་ཆེན་པོའི་སྣང་བ་ནི༔
ངེས་མེད་ལྷུན་གྲུབ་གཞི་ལ་སྣང་༔ རིག་པ་ཟང་ཐལ་གཅིག་རྫོགས་ཕྱིར༔ དག་
པ་ཡེ་ཤེས་ཉིད་ཀྱི་སྒོ༔ ངོ་བོ་ཉིད་དང་འབྲེལ་བ་འོ༔ བྱུང་ཚུལ་འགག་པ་མེད་
པའི་ཕྱིར༔ སེམས་ཅན་རྣམས་ཀྱི་བྱུང་ཁུངས་སོ༔ མ་དག་འཁོར་བའི་སྒོ་ལྟར་
- 442 -



ཞི་བ་བར་དོ་ལམ་གྱི་མཚན་ཉིད།
ཡང་༔ ཁྱབ་བྱེད་སྣང་བའི་ཆ་ལས་ཤརཿ ཅེས་སོ༔ དེའི་སྐད་ཅིག་མ་དང་པོ་ལ་
མངོན་པར་ཤེས་པ་དྲུག་ཕྲག་དྲུག་འཆར༔ དབང་པོའི་མངོན་པར་ཤེས་པ་དྲུག
སེམས་ལས་སུ་རུང་བའི་མངོན་པར་ཤེས་པ་དྲུག ཤེས་རབ་ལ་དབང་ཐོབ་
པའི་མངོན་པར་ཤེས་པ་དྲུག ཡེ་ཤེས་ཀྱི་མཐོང་བ་རྣམ་པར་དག་པའི་མངོན་
པར་ཤེས་པ་དྲུག ཆོས་ཉིད་ཕྱིན་ཅི་མ་ལོག་པར་མཐོང་བའི་མངོན་པར་ཤེས་
པ་དྲུག སངས་རྒྱས་ཀྱི་མཁྱེན་པ་ཕྱིན་ཅི་མ་ལོག་པར་རྟོགས་པའི་མངོན་པར་
མཁྱེན་པ་དྲུག་འཆར་ཏེ༔ དེ་སྐད་དུ་ཡང་རྒྱུད་ལས༔ དེ་ཚེ་རིགས་ཀྱི་བུ་དེ་ལ༔
མངོན་པར་ཤེས་པ་དྲུག་ འཆར་ཏེ༔ ཞེས་གསུངས་སོ༔ གཉིས་པ་ཐད་ཀར་
རིགས་ལྔའི་གཙོ་འཁོར་གྱི་ཚོམ་བུར་གསལ༔ མར་འགྲོ་བ་རིགས་དྲུག་གི་སྐྱེས་
གནས་དང་༔ ལས་དང་སྡུག་བསྔལ་དང་༔ ཚེ་ཚད་ལ་སོགས་པ་གསལ༔
གཞིའི་དངོས་པོ་འདུག་ཚུལ་གསལ་བར་འབྱུང་བ་ནི༔ རྗེས་སུ་དྲན་པ་དྲུག་པོ་
ལས་འབྱུང་བའོ༔ ལྷ་རྗེས་སུ་དྲན་པས་ཡི་དམ་ལྷ་ཞལ་མཐོང་བ་དང་༔ ལམ་
རྗེས་སུ་དྲན་པས་བར་དོའི་ཆོས་ཉིད་ལ་དབང་བསྒྱུར་བ་དང་༔ སྐྱེ་གནས་རྗེས་
སུ་དྲན་ པས་དབང་པོ་ཐ་མ་ རྣམས་ རང་བཞིན་སྤྲུལ་ སྐུའི་ ཞིང་ ཁམས་ སུ་
དབུགས་འབྱིན་པ་དང་༔ བསམ་གཏན་རྗེས་སུ་དྲན་པས་ཞག་ལྔར་བསམ་
གཏན་ལ་གནས་པ་དང་༔ བླ་མའི་གདམས་ངག་རྗེས་སུ་དྲན་པས་རང་གི་སྣང་
བ་མཐོང་བ་དང་༔ གཉིས་སུ་མེད་པར་སྤྱོད་པ་དང་༔ ལྟ་བ་རྗེས་སུ་དྲན་པས་
སྔར་འདྲིས་པའི་མི་ཕྱིས་ཕྲད་པ་ཙམ་གྱིས་ངོ་ཤེས་པ་ལྟ་བུ༔ དེ་ཚེ་མི་བརྗེད་
པའི་གཟུངས་རྣམས་ཀྱང་རང་གི་རྒྱུད་ལ་སྐྱེས་ཏེ༔ སྔོན་གྱི་ཆོས་རྣམས་ཀྱང་
རྒྱུད་ལ་དུས་གཅིག་ལ་འཆར་རོ༔ དེ་བཞིན་སྔར་མ་ཐོས་པའི་ཆོས་རྣམས་ཀྱང་
- 443 -



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསང་ སྔགས་ཀུན་གྱི་གནས། །བདེ་ཆེན་ཡེ་ཤེས་འབྱུང་གནས་ཡིན། །འདི་
ཉིད་མ་བརྟེན་ཐབས་གཞན་མེད། །ཐབས་ཀྱི་རྒྱུད་ཀྱིས་གྲོལ་བ་ཡིན། །བདེ་
ཆེན་འདི་བརྟེན་བདེ་བ་ཐོབ། །ཡང་དག་སངས་རྒྱས་འདི་ལས་བྱུང་
། །ཞེས་
པས་ གསང་ སྔགས་ ཀྱི་ཆོས་ ཐམས་ཅད་ འདིར་ འདུས་ པར་ གསུངས་ཤིང་།
སངས་རྒྱས་ཐམས་ཅད་ཀྱང་ལམ་འདི་ལ་བརྟེན་ནས་སངས་རྒྱས། འཕྲལ་གྱི་
བདེ་སྐྱིད་ཐམས་ཅད་ཀྱང་འདི་ལས་འབྱུང་བས་ཡུམ་གྱི་བྷ་ག་འདི་ལ་ཁྱོད་ཀྱིས་
མཆོད་པར་གྱིས་ཤིག །བུད་མེད་ཙམ་ལ་ཁྲོ་བ་སྤོངས། །མཚན་ལྡན་ཡུམ་ལ་
གུས་ པར་གྱིས། །ཚེ་གཅིག་སངས་རྒྱས་བདེ་བ་ནི། །འདིས་སྟེར་ནུས་ཀྱིས་
གཞན་གྱིས་མིན། །བུད་མེད་བརྙས་ཤིང་མཁའ་ལ་གཤེ། །བདེ་དང་བྲལ་ནས་
ན་རག་སྤྱོད། །དེ་བས་རྟག་ཏུ་གུས་པར་གྱིས། །ཞེས་བརྗོད་ལ། ཕྱག་འཚལ་མེ་
ཏོག་གཏོར་ནས། ཡུམ་དེས་འདི་སྐད་བརྗོད་དོ། །ཧཱུཾ་ང་ཡི་བྷ་ག་གསང་ཆེན་
འདི། །གང་ཞིག་མོས་པས་སུས་བརྟེན་པ། །ཡོན་ཏན་དངོས་གྲུབ་ཐམས་ཅད་
འབྱུང་། །བདེ་སྟོང་མཆོག་གི་དངོས་གྲུབ་ཐོབ། །ༀ་གུ་རུ་ཌཱ་ཀི་ནི་ཧ་རི་ནི་ས་ར་
ཙ་ཧྲི་ཡ་ཨཉྫ་ལི་ཧོས་བྷ་ག་ཅུང་ཟད་བསྟན་ནས། བླ་མས་ཕྱག་རྒྱའི་སྲིན་ལག་
གཡོན་པ་བཟུང་ནས་སློབ་མ་ལ་གཏད་པ་ནི། ཧཱུཾཡེ་ཤེས་ལྷ་མོ་བདེ་བའི་སྐུ། །
ཀུན་ཏུ་བདེ་བའི་གནས་སྦྱིན་མ། །དགའ་བས་གཟུགས་མཛེས་ཡིད་འོང་མ། །
རྟག་ཏུ་གུས་པས་མཆོད་པར་གྱིས། །ཨོཾ་མ་ཧཱ་སུ་ཀ་ཧོ༔ ཞེས་པས་སློབ་མའི་
ལག་ཏུ་གཏད་ནས། །
གཉིས་པ་དངོས་གཞི་ནི། ཡང་བརྗོད་པ། ཀྱེ་མ་ལས་ལྡན་རིགས་ཀྱི་བུ།
ཁྱོད་ཉིད་པདྨ་ཧེ་རུ་ཀ །རྟ་མགྲིན་དབང་གི་སྐུ་རུ་སྒོམས། །ཡུམ་ནི་རྡོ་རྗེ་ཕག་
-444-



རིན་པོ་ཆེ་དབང་གི་ཕྲེང་བ།
མོར་ བསྐྱེད། །གཉིས་ ཀའི་ ཕུང་ ཁམས་ སྐྱེ་མཆེད་རྣམས། །དཔའ་བོ་མཁའ་
འགྲོར་ གསོལ་ བཏབ་ནས། །བདག་ དང༌ ཡུམ་ གྱི་ མཁའ་ གསང་ནི། །རྡོ་ རྗེ་
པདྨར་བྱིན་གྱིས་རློབས། །དེའང་སྐད་ཅིག་དྲན་རྫོགས་སུ་རིགས་ཀྱི་བུ་ཉིད་རྟ་
མགྲིན་དམར་པོ་ཞལ་གཅིག་ཕྱག་གཉིས་གཡས་གྲི་གུག་གཡོན་ཐོད་པ་གཅེར་
བུ་རུས་པའི་རྒྱན་གྱིས་མཛེས་པའི་སྤྱི་བོར་པདྨ་དང་ཉི་ཟླའི་སྟེང་དུ། པདྨ་ཐོད་
ཕྲེང་མཐིང་ནག་རྡོ་རྗེ་དང་དྲིལ་བུ་འཛིན་པ་བདེ་ཆེན་འཁོར་ལོར་ར་ལས་རྡོ་རྗེ་
མཁའ་འགྲོ་དཀར་པོ། མགྲིན་པར་ཙ་ལས་རིན་ཆེན་མཁའ་འགྲོ་སེར་པོ། སྙིང་
གར་ཨཱལས་ཆོས་དབྱིངས་མཁའ་འགྲོ་མཐིང་ག། ལྟེ་བར་ཧཱུྃ་ལས་པདྨ་མཁའ་
འགྲོ་དམར་པོ། གསང་བར་ཡ་ལས་ལས་ཀྱི་མཁའ་འགྲོ་ལྗང་གུར་གསལ་བའི་
ལྷ་ཐམས་ཅད་གྲི་གུག་དང་ཐོད་པ་འཛིན་པའི་གསང་བར་རྡོ་རྗེ་སྔོན་པོ་རྩེ་ལྔ་པ་
ཁོང་སེང་ཅན་ཧཱུྃ་གིས་མཚན་པའོ། །ལྷ་མོ་ཉིད་རྡོ་རྗེ་ཕག་མོ་དམར་མོ། གཅེར་
བུ་གྲི་གུག་དང་ཐོད་པ་འཛིན་པའི་སྤྱི་བོར་པད་ཟླ་དང་ཉི་མའི་སྟེང་དུ་མཁར་
ཆེན་བཟའ་འཚོ་ རྒྱལ་ དམར་པོ། གྲི་གུག་དང་ཐོད་པ་འཛིན་པ། བདེ་ཆེན་
འཁོར་ལོར་ཧ་ལས་རྡོ་རྗེ་མཁའ་འགྲོ་མ་དཀར་མོ། མགྲིན་པར་རི་ལས་རིན་
ཆེན་མཁའ་འགྲོ་མ་སེར་མོ། །སྙིང་གར་མ་ལས་ཆོས་དབྱིངས་མཁའ་འགྲོ་མ་
མཐིང་ག །ལྟེ་བར་ནི་ལས་པདྨ་མཁའ་འགྲོ་མ་དམར་མོ། གསང་བར་ས་ལས་
ལས་ཀྱི་མཁའ་འགྲོ་མ་ལྗང་གུ །ཐམས་ཅད་ཀྱང་གཙོ་མོ་དང་ ཕྱག་མཚན་
མཐུན་པའི་བྷ་ག་པདྨ་དམར་པོ་འདབ་བཞིའི་དབུས་སུ་ཟླ་གམ་ལ་ཕཊ་སེར་པོ་
བསྒོམས་ ལ་ ཕན་ ཚུན་ སྙོམས་ པར་ ཞུགས་ཤིང་། ཀྱེ་ སྐལ་ ལྡན། ཡུམ་ གྱིར་
པདྨར་དལ་གྱིས་བཅིངས། །འོ་བྱ་ལུས་སེམས་བདེ་བ་བསྐྱེད། །བདེ་ལ་སེམས་
45-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
བཟུང་དལ་བུས་བསྲུབས། །བྱང་སེམས་འཆོར་བ་སྙམ་བྱེད་ན། །མེ་ཏོག་སྟོང་
པའི་རྒྱ་ཡིས་གདབ། །སྟོང་པར་ཡལ་དུས་བསྲུབས་པ་ཡིས། །ཡང་ཡང་བདེ་བ་
སྤར་བར་བྱ། །བདེ་སྟོང་ གཉིས་མེད་དོན་དེ་ལ། །དེར་ འཛིན་མ་བྱེད་ངོ་ལ་
ལྟོས། །གཉིས་ཤོར་གཉིས་མཉམ་དུས་འདི་རུ། །ལྷན་ཅིག་སྐྱེས་པའི་ཡེ་ཤེས་
འཆར། །དེ་ནི་ངོ་ཡིས་ཟིན་པར་བྱ། །དེ་ལྟར་ལྷ་དང་ལྷ་མོའི་རང་བཞིན་དུ་
སྙོམས་པར་ཞུགས་པའི་བདེ་བ་སྤྱི་བོ་ནས་གཡོ་བ་ལ་ལྟོས་ཤིག །བདེ་སྟོང་
སྤྲོས་པ་དང་བྲལ་བའི་ཡེ་ཤེས་འདི་ཉིད་དགའ་བའི་ཡེ་ཤེས་སོ། །མགྲིན་པར་
དངས་མ་ཆེར་བབས་པའི་ཡེ་ཤེས་ལ་བལྟས་པས་རྣམ་པར་མི་རྟོག་པ་ནི་མཆོག་
དགའི་ཡེ་ཤེས་སོ། །སྙིང་གར་བབས་པ་ནི་དགའ་བྲལ་གྱི་ཡེ་ཤེས་སོ། །གསང་
བར་བབས་དུས་ཕྲ་རགས་ཀྱི་རྣམ་རྟོག་ཀུན་འགགས་ནས་སྣང་སྲིད་བདེ་བ་
ཆེན་པོར་ཤར་ལ་གཉིས་འཛིན་གྱི་རྣམ་རྟོག་ཕྲ་རགས་མཐའ་དག་དང་བྲལ་བ་
ནི་ལྷན་ཅིག་སྐྱེས་པའི་དགའ་བ་གཉུག་མའི་ཡེ་ཤེས་སོ། །འདི་ཉིད་ཀྱི་ངང་ལ་
འོག་རླུང་དྲག་ཏུ་འཐེན་ལ་དར་ཅིག་མཉམ་པར་ཞོག་ཅིག །ཡང་བསྐྱོད་པ་དང་
བསྲུབས་པས་བདེ་བ་སྤར་བའི་ངང་ལ་དེར་འཛིན་གྱི་རྣམ་རྟོག་དང་བྲལ་བས་
ཆེར་གྱིས་ལྟོས་ལ་མཉམ་པར་ཞོག་ཅིག །ད་ནི་གསང་བ་ནས་ལྟེ་བར་བཟློག་
ལ་དེ་ཉིད་ཀྱི་ངང་ལ་ཞོག་ཅིག །དེ་བཞིན་དུ་སྙིང་ག་དང་མགྲིན་པ་དང་སྤྱི་བོར་
བྱང་སེམས་སྐྱ་ནར་གྱིས་བཟློག་ལ་གང་ཡང་ཡིད་ལ་མི་བྱེད་པ་གདོད་མའི་ཀ་
དག་གི་ངང་དུ་ལྷོད་ཀྱིས་མཉམ་པར་ཞོག་ཅིག །ཅེས་ངོས་མ་ཟིན་གྱི་བར་
བསྐྱར་ཞིང་ངོ་སྤྲད་ལ་མཐོང་བ་བརྒྱུད་པའི་རིམ་པས་དབབ་བཟློག་དགྲམ་པའི་
ལྟ་སྟངས་དང་འཁྲུལ་འཁོར་ལ་སློབ་ཅིང་སྦྱོང་ངོ༌། །
-446-



རིན་པོ་ཆེ་དབང་གི་ཕྲེང་བ།
གསུམ་པ་རྗེས་ནི། བླ་མས་ཡང་བརྗོད་པ། ཀྱེ་མ་སྐལ་ལྡན་རིགས་ཀྱི་
བུ། །དེས་ནི་དག་བྱ་གང་དག་ན། །ཉོན་མོངས་ཡིད་ཀྱི་སྒྲིབ་པ་དག །ཡིད་ནི་
མཐུ་དང་ལྡན་པར་འགྱུར། །ལས་ཀྱི་ཕྱག་རྒྱ་བརྟན་པར་དབང་། །སྐལ་བ་ས་
བཅུ་དག་དང་མཉམ། །ཕྲིན་ལས་དབང་གི་ལས་རྣམས་འགྲུབ། །འབྲས་བུ་སྐྱེ་
མེད་ཆོས་སྐུ་ཐོབ། །ཅེས་བརྗོད་ལ། ཚོགས་ཀྱི་དགའ་བ་རྒྱ་ཆེན་པོ་བྱའོ། །ཤེས་
རབ་ཡེ་ཤེས་ཀྱི་དབང་རྒྱ་ཆེར་བཤད་པའོ། །ལྔ་པ་ལུས་ངག་ཡིད་གསུམ་དུ་
འཛིན་པའི་སྒྲིབ་པ་ཀུན་སྦྱོང་ཞིང་ཆོས་སྐུ་རྫོགས་པ་ཆེན་པོའི་ཟབ་དོན་མཐར་
ཐུག་པ་ཚིག་དབང་རིན་པོ་ཆེ་ལ། སྔོན་འགྲོ་དང་དངོས་གཞི་རྗེས་གསུམ་ལས།
དང་པོ་ནི་དཀྱིལ་འཁོར་གྱི་དབུས་སུ། ཐོད་པ་བདུད་རྩིས་བཀང་བའི་སྟེང་དུ་མེ་
ལོང་ལ་ཆོས་འབྱུང་གཉིས་བརྩེགས་ཀྱི་དབུས་སུ་མཁའ་འགྲོ་ཡབ་ཡུམ་གྱི་རྩ་
སྔགས་དང་། མཐའ་སྐོར་ལ་རིག་འཛིན་གྱི་མཚན་བྲིས་ལ། ཁ་དགབ། ཕྱི་ནང་
གི་ཚོགས་མཆོད་རྒྱ་ཆེར་བཤམས་ལ་བཞག །ཡང་ན་དཀྱིལ་འཁོར་གྱི་བྱང་དུ་
མེ་ཏོག་ཚོམ་བུ་བཀོད་ལ། །དེར་བཞག་ཅིང་། བདེ་བའི་ཕྱག་རྒྱ་མ་དེ་ཉིད་དང་
སློབ་མ་ཀུན་བྱང་དུ་འཁོད་ལ། མཎྜལ་ཕུལ་ཏེ་གསོལ་བ་གདབ་པ་ནི། །ཀྱེ་ཀྱེ་
དུས་གསུམ་བླ་མ་རྗེ། །ཡང་དག་ཡེ་ཤེས་ངོ་བོ་ཉིད། །རིག་པའི་ངོ་བོ་ཡེ་ཤེས་
ལ། །བདག་ཉིད་ངེས་པའི་ཤེས་པ་སྐྱེས། །གཉིས་མེད་ཡེ་ཤེས་མཆོག་འདི་
ཉིད། །འགྲོ་གཞན་དག་ལ་ཡོད་པ་མིན། །དམ་ཆོས་བདུད་རྩིའི་མཆོག་འདི་
ཉིད། །འཐུང་ ཕྱིར་ བདག་ ཉིད་ བླ་ མ་ ལ། །གུས་ པའི་ ཡིད་ ཀྱིས་ གསོལ་བ་
འདེབས། །གལ་ཏེ་དོན་ཐལ་བདག་གིས་འཚལ། །རྣམ་པ་ཀུན་ཏུ་མཆོག་གྱུར་
པའི། །བཞི་པའི་དབང་བསྐུར་བདག་ལ་སྩོལ། །ཞེས་པ་གསུམ་གྱི་རྗེས་ལ་བླ་
-447-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
མ་ཡི་དམ་དུ་གསལ་བའི་ངང་ནས་དཀྱིལ་འཁོར་རམ་ཚོམ་བུའི་དབུས་སུ་
དཀྱིལ་འཁོར་གྱི་ལྷ་བསྐྱེད། མཚམས་སུ་ཡབ་ཡུམ་བསྐྱེད་དོ། །དེའང་དབུས་སུ་
རྡོ་རྗེ་ཕག་མོ་ཡབ་ཡུམ་ལ། །མཚམས་བཞིར་རིགས་བཞིའི་མཁའ་འགྲོ་ཡབ་
ཡུམ་བསྐྱེད་ནས་ཡེ་ཤེས་པ་དགུག་ལ་ཡི་གེ་གསུམ་གྱིས་རྒྱས་གདབ་ཅིང་། བླ་
མ་ཡབ་ཡུམ་སྙོམས་པར་ཞུགས་པའི་བདེ་བའི་སྒྲས་ཕྱོགས་བཅུ་དུས་གསུམ་གྱི་
བླ་མ་ཡི་དམ་གྱི་ལྷ་ཚོགས་རྣམས་བདུད་རྩིའི་རྣམ་པར་བྱོན་ནས་ཐོད་པའི་
བདུད་རྩི་ལ་ཐིམ་པར་བསམ་ཞིང་། ཚོམ་བུའི་ལྷ་ཚོགས་ལ་མཆོད་བསྟོད་བྱས་
པས་འོད་དུ་ཞུ་ནས་རང་གི་སྙིང་གར་ཐིམ། ཐུགས་ཀ་ནས་འོད་ཟེར་ཁ་དོག་ལྔ་
འཕྲོས་པས་ཐམས་ཅད་ལས་མཆོད་པའི་ལྷ་མོ་ལྔར་གྱུར་ཏེ། ནམ་མཁའ་ཁྱབ་
པར་ གང་ནས་མཆོད་སྤྲིན་སྣ་ཚོགས་ཐོགས་ཏེ། མེ་ལོང་གི་ཆོས་འབྱུང་ གི་
དབུས་སུ་རྡོ་རྗེ་ཕག་མོ་ཡབ་ཡུམ་དང་། མཐའ་བསྐོར་དུ་བླ་མ་བརྒྱུད་པ་བསྐྱེད་
པ་ལ་མཆོད་ནས། དགྱེས་ཏེ་སྙོམས་པར་ཞུགས་པའི་བདུད་རྩི་བབས་པས་ཐོད་
པ་གང་ཞིང་བདུད་རྩིས་བླ་མ་ཡི་དམ་ལ་མཆོད་ལ། ཚོགས་དབུལ་ཞིང་བརྒྱུད་
པའི་ བླ་ མ་ ལ་ གསོལ་ བ་ བཏབ་ནས། དམ་ ཚིག་ སྦྱིན་ པ་ ནི། ཨོཾ་ ཨཱཧཱུྃ་ ཧཱི
བསྲུང་ དུ་ མེད་ པའི་ དམ་ ཚིག་ ནི། །ཐམས་ཅད་རོ་མཉམ་ཆོས་ཉིད་དང༌། །
འཁོར་འདས་སྤང་བླང་བྲལ་བ་ཡི། །གང་ཤར་ཆོས་ཉིད་རོལ་པ་ལ། །མ་རིག་
འཛིན་པས་མ་བསླད་སྲུངས། །འདས་ན་འཁོར་ལྡོག་ན་ར་ཀན། །ཞེས་བརྗོད་
ནས། སློབ་མ་རྣམ་སྣང་གི་ཆོས་བདུན་དང་ལྡན་པའི་སྨིན་ཕྲག་ཏུ་གཡུང་དྲུང་
དམར་ པོ་ཞིག་ གཡོན་དུ་མྱུར་བར་འཁོར་བར་ དམིགས་ཏེ། བླ་མ་ཡི་དམ་
མཁའ་འགྲོ་སྤྲིན་ཕུང་གཏིབས་པ་ཙམ་སྤྱན་དྲངས་ལ་བསྟིམ་ཞིང་རོལ་མོའི་སྒྲ་
-448-



རིན་པོ་ཆེ་དབང་གི་ཕྲེང་བ།
བསྒྲགས་ པའི་ རྗེས་ལ། དངོས་ གཞི་ནི། འོ་ རིགས་ ཀྱི་བུ་ དར་ཅིག་གློད་ལ་
བཅོས་བསླད་མེད་པའི་ཤེས་པ་རང་སར་ཞོག་ཅིག །ཤེས་པ་བདེ་གསལ་མི་
རྟོག་པའི་ཡེ་ཤེས་འབོལ་ལེ། །ཤིག་གེ །ལྷོད་དེ་བ། སྐྱེ་མེད་སྤྲོས་པ་དང་བྲལ་
བ་སྟོན་ཀའི་ནམ་མཁའ་རྣམ་པར་དག་པའི་དཀྱིལ་ལྟ་བུ་འདི་ཉིད་གཉུག་མ་
ལྷན་ཅིག་སྐྱེས་པའི་ཡེ་ཤེས་རང་བཞིན་རྫོགས་པ་ཆེན་པོ་ཡེ་ཇི་བཞིན་པའི་
གནས་ལུགས་ ཡིན་ པས་ ངོ་ཤེས་ པར་ གྱིས་ཤིག །ཅེས་བརྗོད་ལ། སློབ་མ་
རྣམས་ལངས་ཏེ་ཕྱོགས་བཞིའི་ནམ་མཁའ་ལ་རིམ་གྱིས་བལྟ་བཅུག་ནས་བླ་
མས་ བརྗོད་ པ། ཀྱེ་ མ་ ཀྱེ་ མ་ རིགས་ ཀྱི་ བུ། མིག་ རྩེ་ ནམ་ མཁའི་ ཤར་ དུ་
ལྟོས། །ཤར་གྱི་བར་སྣང་དག་ལ་ནི། །ཐོགས་པ་མེད་པར་འགྲོ་བར་སྒོམས། །
ཀྱེ་མ་ཀྱེ་མ་རིགས་ཀྱི་བུ། །མིག་རྩེ་ནམ་མཁའི་ལྷོ་རུ་ལྟོས། །ལྷོ་ཡི་བར་སྣང་
དག་ལ་ནི། །ཐོགས་པ་མེད་པར་འགྲོ་བར་སྒོམས། །ཀྱེ་མ་ཀྱེ་མ་རིགས་ཀྱི་
བུ། །མིག་རྩེ་ནམ་མཁའི་ནུབ་ཏུ་ལྟོས། །ནུབ་ཀྱི་བར་སྣང་དག་ལ་ནི། །ཐོགས་
པ་མེད་པར་འགྲོ་བར་སྒོམས། །ཀྱེ་མ་ཀྱེ་མ་རིགས་ཀྱི་བུ། །མིག་རྩེ་ནམ་མཁའི་
བྱང་དུ་ལྟོས། །བྱང་གི་བར་སྣང་དག་ལ་ནི། །ཐོགས་པ་མེད་པར་འགྲོ་བར་
སྒོམས། །འགྲོ་བར་བསམས་ན་འགྲོ་མཁན་མེད། །གང་དུ་འགྲོ་བསམ་ཕྱིན་པ་
མེད། །འགྲོ་བར་བསམ་པ་རང་གི་སེམས། །སེམས་ནི་མཐའ་བྲལ་སྟོང་པ་
ཡིན། །ཞེས་བརྗོད་ནས་ཡང་། ཀྱེ་མ་རིགས་ཀྱི་བུ་ཁྱོད་ཀྱིས། །སེམས་ནི་དང་
པོ་གང་ནས་བྱུང་། །རྒྱུ་རྐྱེན་ཅི་ལས་བྱུང་བར་ལྟོས། །ཞེས་པས་མ་རྙེད་པའི་ཚེ།
ཡང་བརྗོད་པ། ཀྱེ་མ་རིགས་ཀྱི་བུ་ཁྱོད་ཉོན། །རྩ་བ་བྲལ་བའི་སེམས་ཉིད་
ལ། །གདོད་ནས་ མ་སྐྱེས་དངོས་པོ་མེད། ཁ་དོག་དབྱིབས་མེད་ངོས་གཟུང་
-449-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༡༽
མེད། །གང་ནས་མ་བྱུང་སོང་བ་མེད། །ད་ལྟ་མི་གནས་རྒྱུ་རྐྱེན་མེད། །འདི་ཉིད་
སེམས་ཀྱི་གནས་ལུགས་ཏེ། །བརྗོད་དུ་མེད་པར་ཤེས་པར་གྱིས། །ཞེས་བརྗོད་
པའི་དོན་བཤད་ལ། །ཡང་ནམ་མཁའི་ དཀྱིལ་ན་ རིགས་ ལྔའི་ སྐུ་གཟུགས་
བསྒོམ་དུ་བཅུག་ལ་བླ་མས་བརྗོད་པ། །ཀྱེ་མ་རིགས་ཀྱི་བུ་ཁྱོད་ཀྱི། །རྒྱལ་བའི་
སྐུ་གཟུགས་འདི་ལ་ལྟོས། །རྒྱན་དང་ཆ་ལུགས་དུ་མར་སྣང་། །སྣང་བར་འཛིན་
པ་རང་གི་སེམས། །དེ་ལ་ལྟོས་དང་གཞི་རྩ་བྲལ། །དེ་བཞིན་ཡིད་ཡུལ་སྣང་
བའི་གཟུགས། །ཡུལ་ ཉིད་གསལ་ ལ་ མཁན་པོས་སྟོང་། །དེ་ནི་ གསལ་སྟོང་
ཆོས་སྐུ་ཡིན། །ཞེས་བརྗོད་ནས། དབྱུག་པ་རིང་པོ་ལ་དྲིལ་བུའི་ཕྲེང་བ་བརྒྱུས་
ལ། ས་ལ་དབྱུག་པའི་རྩ་བ་བརྡུང་ཞིང་བརྗོད་པ། ཀྱེ་མ་རིགས་ཀྱི་བུ་ཁྱོད་
ཀྱིས། །འདི་ཡི་སྒྲ་ནི་སྙན་མི་སྙན། །ལེགས་པར་ཐོས་སམ་ངོ་བོར་ལྟོས། །སྒྲ་རུ་
འཛིན་པ་རང་གི་སེམས། །སེམས་ནི་གྲགས་སྟོང་ཆོས་ཀྱི་སྒྲ། །དེ་ལ་ལྟོས་དང་
གཞི་རྩ་བྲལ། །དེ་བཞིན་སྒྲ་རུ་གྲགས་པ་ཀུན། །སྣ་ཚོགས་ཐོས་ཀྱང་ངོ་བོས་
སྟོང་
། །གསལ་པོར་གྲགས་ཀྱང་རང་བཞིན་སྟོང་། །ཤར་དུས་གཞི་མེད་རྩ་བ་
བྲལ། །ངོ་བོ་ངོས་གཟུང་མ་རྙེད་པ། །དེ་ནི་གྲགས་སྟོང་བྱ་བ་ཡིན། །ཞེས་པ་
དང་ཡང་། སྤོས་དང་སྨན་ལ་སོགས་པའི་དྲི་སྣོམ་དུ་བཅུག་ལ། ཀྱེ་མ་རིགས་ཀྱི་
བུ་ཁྱོད་ཀྱིས། །སྤོས་དང་སྨན་སོགས་དྲི་ཞིམ་དང་། །དེ་བཞིན་མི་ཞིམ་དྲི་རྣམས་
ལ། །དགའ་དང་མི་དགའ་སྐྱེས་པའི་ཚེ། །རང་གི་སེམས་ལ་ཚུར་ལྟོས་དང་། །
གང་ལས་བྱུང་ཞིང་གོང་དུ་སོང་། །དེ་ཡི་ངོ་བོ་ཅི་འདྲ་ཞིག །དགག་སྒྲུབ་སེམས་
ཀྱི་ངོ་བོར་ལྟོས། །དེ་ནི་རྐྱེན་སྣང་ཤེས་པ་སྟེ། །གཉིས་འཛིན་ཤེས་པ་གློ་བུར་
ཡིན། །རྐྱེན་ཕྱིར་སྣང་ཡང་ངོ་བོས་སྟོང་། །ཞེས་བརྗོད་ནས། ཡང་ རོ་མངར་
-450-



རིན་པོ་ཆེ་དབང་གི་ཕྲེང་བ།
སྐྱུར་མྱོང་དུ་བཅུག་ལ། །ཀྱེ་མ་རིགས་ཀྱི་བུ་ཁྱོད་ཀྱིས། །བཟའ་བཏུང་རོ་མཆོག་
མྱོང་བར་གྱིས། །མངར་སྐྱུར་ལན་ཚྭ་ཚ་ཁ་བསྐ། །རོ་དྲུག་མྱོང་བའི་མཁན་པོར་
ལྟོས། །བལྟས་པས་མི་རྙེད་སྐྱེ་བ་མེད། །མཐའ་བྲལ་དབུ་མ་སྤྲོས་བྲལ་དང་། །
རང་གྲོལ་ཆོས་སྐུར་ཤེས་པར་མཛོད། །ཡང་ ཕྲག་པའི་གོས་ཕུད་ལ་རེག་བྱ་
འཇམ་རྩུབ་རེག་ཏུ་བཅུག་ནས་བརྗོད་པ། ཀྱེ་མ་རིགས་ཀྱི་བུ་ཁྱོད་ལ། །རེག་
ལ་དགག་སྒྲུབ་སྐྱེས་པའི་སེམས། །དེ་ལ་གཉིས་འཛིན་གང་སྐྱེས་ཀྱང་། །རྣམ་
པ་གསལ་ལ་རང་བཞིན་སྟོང་། །རང་གི་སེམས་སུ་ཤེས་པར་གྱིས། །སེམས་ནི་
སྟོང་གསལ་ཆོས་སྐུའི་ངང་། །གདོད་ནས་རྩ་བ་བྲལ་བ་ཡིན། །ཞེས་བརྗོད་ནས་
ཡང་། སྐྱིད་སྡུག་དགའ་མི་དགའ་ཆགས་སྡང་ལ་སོགས་པ་སྒོམས་ཤིག་བྱས་ལ།
བརྗོད་པ། ཀྱེ་མ་རིགས་ཀྱི་བུ་ཁྱོད་ཀྱིས། །རང་གི་སེམས་ལ་ཕར་ལྟོས་དང་། །
སྐྱིད་སྡུག་དགག་སྒྲུབ་ཅིར་སྣང་ཡང་། །སྣང་མཁན་སེམས་ལ་ཚུར་ལྟོས་དང་། །
དགའ་ དང༌ མི་ དགའ་ སེམས་ ལས་བྱུང་། །བདེ་དང༌ སྡུག་བསྔལ་ གང་ བྱུང་
ཡང་། །གསལ་ལ་ངོ་བོ་རིག་སྟོང་ཡིན། །དཔེར་ན་ཆུ་ཟླ་ཇི་བཞིན་ནོ། །ཞེས་པ་
དང་། ཡང་དུག་ལྔ་དུག་གསུམ་རིང་ག་མའི་སེམས་སྐྱེར་བཅུག་ལ། བརྗོད་པ།
ཀྱེ་མ་རིགས་ཀྱི་བུ་ཁྱོད་ལ། །དུག་ལྔ་དུག་གསུམ་ཅི་སྐྱེས་ཀྱང་། །མེ་ལོང་ནང་
གི་གཟུགས་བརྙན་བཞིན། །སེམས་ལ་སྣང་ཡང་ངོས་གཟུང་མེད། །ཉོན་མོངས་
གཞི་མེད་རྩ་བ་བྲལ། ཁ་དོག་དབྱིབས་མེད་ངོས་གཟུང་མེད། །གདོད་ནས་མ་
སྐྱེས་ཆོས་སྐུ་ཡིན། །ཉོན་མོངས་རྟོག་པའི་རང་བཞིན་ནི། །སེམས་ལས་ཤར་
ཞིང་སེམས་ལ་ནུབ། །སྐྱེས་དང་གྲོལ་མཉམ་རྦ་རླབས་བཞིན། །རགས་དང་ཕྲ་
བའི་རྣམ་རྟོག་ཀུན། །དེར་འཛིན་མེད་པར་རང་སར་ཞི། །དེ་ལྟར་རང་བཞིན་མ་
-451-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གྲུབ་པ། །ཉོན་མོངས་རྟོག་པའི་མཚམས་རྟོགས་ན། །གཉེན་པོ་སྤང་བླང་མེད་
པར་གྲོལ། །ཅེས་ངོ་སྤྲད་དོ། །
གསུམ་ པ་ རྗེས་ནི་ བླ་མས། ཨེ་མ་ སྐལ་ ལྡན་ རིགས་ ཀྱི་བུས། །སྟོང་
གསལ་ཆོས་སྐུའི་དབང་ཐོབ་པ། །དེས་ནི་དག་བྱ་གང་དག་ན། །ལུས་ངག་ཡིད་
གསུམ་འཛིན་སྒྲིབ་དག །གསུམ་ཀ་ནུས་པ་ཚད་དུ་ཕྱིན། །བརྟེན་བྱ་བདེ་སྡུག་
སྤང་བླང་བྲལ། །རྗེས་སུ་དབྱེར་མེད་བསྒོམ་པར་དབང་། །ས་ནི་བཅུ་གཅིག་
ཀུན་ཏུ་འོད། །འཕྲིན་ལས་བཞི་པོ་མངོན་དུ་གྱུར། །འབྲས་བུ་སྐུ་ལྔ་ལྷུན་གྱིས་
གྲུབ། །ཅེས་བརྗོད་ལ་ཚོགས་ཀྱི་དགའ་བ་བྱའོ། །དྲུག་པ་སེམས་ཉིད་ཀྱི་ངོ་
སྤྲད་པ་བླ་མའི་དབང་ཀ་དག་རྩལ་དབང་ལ་སྔོན་འགྲོ་སྣོད་སྦྱོང་ཞིང་བྱིན་གྱིས་
བརླབས་པ། དངོས་གཞི་བཅུད་བླུགས་ཏེ་སྨིན་གྲོལ་ལ་དགོད་པ། རྗེས་སྤྲོ་
དགའ་བསྐྱེད་དེ་གཟེངས་བསྟོད་པ་གསུམ་ལས། དང་པོ་ནི་ཁྲེགས་ཆོད་ཀྱི་སྔོན་
འགྲོར་བསྐུར་བ་སྟེ། པད་འདབ་བརྒྱད་འོད་ར་དང་རྡོ་ར་མེ་རི་བྲིས་ལ། དེའི་
སྟེང་དུ་ཐོད་པ་བདུད་རྩིས་བཀང་བ་བཞག །ཕྱི་ནང་གི་མཆོད་པས་བསྐོར་ལ།
ཐོད་པའི་དབུས་སུ་པདྨའི་སྡོང་པོ་ལ། ཨོ་རྒྱན་ཡབ་ཡུམ་རྩ་བའི་བླ་མ་དང་ཐ་
དད་མེད་པ་ལོངས་སྤྱོད་རྫོགས་པའི་སྐུ་ཟ་འོག་གི་འཇོལ་བེར་ཤ་བའི་སྙན་ཞྭ་
ཐོད་པ་བདུད་རྩིས་བཀང་བ་དང་གྲི་གུག་འཛིན་པའི་སྐུ་དཀར་སེར་ཞལ་སྦྱོར་
དུ་བསྒོམས་པའི། མདུན་དུ་རྡོ་རྗེ་མཁའ་འགྲོ། གཡས་སུ་རིན་ཆེན་མཁའ་འགྲོ།
རྒྱབ་ཏུ་པདྨ་མཁའ་འགྲོ། གཡོན་དུ་ལས་ཀྱི་མཁའ་འགྲོ། སྟེང་དུ་ཆོས་སྐུ་ཀུན་
བཟང་ཡབ་ཡུམ་ལ་སོགས་པ་བརྒྱུད་པའི་བླ་མ་དང་། ཞི་ཁྲོའི་དཀྱིལ་འཁོར།
དེ་དག་གི་མཐའ་སྐོར་རྣམས་སུ་དཔའ་བོ་དཔའ་མོ། བཀའ་སྲུང་དམ་ཅན་
-452-



རིན་པོ་ཆེ་དབང་གི་ཕྲེང་བ། །
རྣམས་བསྐྱེད་ནས་ཡེ་ཤེས་པ་བསྟིམ། མཆོད་པ་དང་བསྟོད་པ་བྱས་ལ། ཕྱག་
དང་བསྐངས་ཀྱི་རྗེས་ལ། བདག་དང་མཐའ་ཡས་སེམས་ཅན་རྣམས་ཞེས་པ་ལ་
སོགས་པས་སེམས་བསྐྱེད་ནས། གསོལ་བ་གདབ་པ་ནི། ཀྱེ་ཀྱེ་བླ་མ་རྣམས་
ཀྱིས་བདག་སྨིན་པར་མཛད་དུ་གསོལ། རིག་པ་རྩལ་གྱི་དབང་བཀའ་ རབ་
འབྱམས་བསྐུར་དུ་གསོལ། བདག་ གྲོལ་བར་མཛད་དུ་གསོལ། མཆོག་དང་
ཐུན་མོང་གི་དངོས་གྲུབ་བསྩལ་དུ་གསོལ། ཞེས་པ་ལན་གསུམ་བརྗོད་དོ། །
གཉིས་པ་དངོས་གཞི་ལ་ཀུན་འདུས་སྤྱིར་བསྐུར་བ་དང་། མཚན་བརྒྱད་
བྱེ་བྲག་ཏུ་བསྐུར་བ་གཉིས་ལས། དང་པོ་ནི་བླ་མ་རྣམས་བྱོན་ནས་རང་ལ་ཐིམ་
པར་བསྒོམ་དུ་བཅུག་ལ། ཨོཾ་གུ་རུ་ཀུན་བཟང་ཡབ་ཡུམ། རིགས་ལྔ་ཡབ་ཡུམ།
རྡོ་ རྗེ་ འཆང་། རྡོ་ རྗེ་ སེམས་དཔའ། དགའ་ རབ་ རྡོ་ རྗེ། ཤྲཱི་སིདྷ། པདྨ་ མཚན་
བརྒྱད། ཡེ་ཤེས་འཚོ་རྒྱལ། པདྨ་ལས་ འབྲེལ་རྩལ། ས་མ་ ཡ་ ཛམ་ཞེས་བརྗོད་
དོ། །སློབ་མ་རྣམས་ལངས་ཏེ་ཐལ་མོ་སྤྱི་བོར་སྦྱར་ལ་རླུང་ཁ་སྦྱོར་བཟུང་ཞིང་
བླ་མས། འོ་ཁྱོད་རྣམས་མ་ཡེངས་པར་ཉོན་ཅིག །རང་གི་ལུས་འདི་ཐ་མལ་པ་
ཤིན་ཏུ་མཛེས་ཤིང་ལང་ཚོ་རྒྱས་པ། ལོ་བཅུ་དྲུག་ལོན་པ་ལྟ་བུའི་སྙིང་ནང་དུ་ཨོཾ་
དཀར་པོ་ཟླ་བའི་སྟེང་ན་ཡོད་པ་འཁོར་བ་ལ་སེམས་ཟུང་ཞིག །ཡང་འོག་མིན་
དང་ཕྱོགས་བཅུའི་ཞིང་ནས་སངས་རྒྱས་བྱང་ཆུབ་སེམས་དཔའ་དཔག་ཏུ་མེད་
པ་སྤྲིན་ཕུང་གཏིབས་པ་བཞིན་བྱོན་ནས་སྙིང་ནང་གི་ཨོཾ་ལ་ཐིམ་པར་བསྒོམས་
ཤིག །ཅེས་བརྗོད་ནས་རོལ་མོའི་སྒྲ་ཆེར་བྱས་ལ། ཡང་སྙིང་ནང་ནས་ཉི་མའི་
སྟེང་དུ་ཨཱདམར་པོ་འཁོར་བར་དམིགས་ལ། ནམ་མཁའ་ནས་མར་རྡོ་རྗེ་ཕག་
མོ་ལ་རིགས་བཞིའི་མཁའ་འགྲོ་དཔག་ཏུ་མེད་པས་བསྐོར་བ་བྱོན་ནས་ཨཱལ་
-453-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཐིམ་པར་སྒོམས་ཤིག །ཅེས་བརྗོད་ལ་རོལ་མོ་བསྒྲག་གོ །ཡང་སྙིང་གི་ནང་དུ་
ཉི་ཟླའི་སྟེང་དུ་ཧཱུྃ་མཐིང་ག་ཡོད་པ་དྲག་ཏུ་འཁོར་བར་དམིགས་ལ། རྩ་བའི་བླ་
མ་ཆོས་སྐུ་ཀུན་བཟང་ཡབ་ཡུམ་དང་གཉིས་སུ་མེད་པ་ལ་བརྒྱུད་པའི་བླ་མས་
བསྐོར་བ་སྤྱན་དྲངས་པ་བྱོན་ནས་ཧཱུྃ་ལ་ཐིམ་པར་སྒོམས་ཤིག །ཅེས་བརྗོད་ལ་
སྤོས་དང་ཚིལ་ཆེན་གྱིས་བདུག་ཅིང་རོལ་མོའི་སྒྲ་ཆེར་བྱའོ། །
གཉིས་པ་ལ་སྐུ་ལྔ་ལྷུན་གྲུབ་ཏུ་དབང་བསྐུར་བ། །སྐུ་གསུམ་བདེ་ཆེན་
དུ་དབང་བསྐུར་བ། ཐིག་ལེ་ཉག་གཅིག་ཏུ་དབང་བསྐུར་བ་གསུམ་ལས། དང་
པོ་ནི། ཡང་སློབ་མ་རྣམས་ལངས་ཏེ་ཐལ་མོ་སྦྱར་བའི་ཚེ། བླ་མས། ཀྱེ་རིགས་
ཀྱི་བུ་རྣམས་སྐད་ཅིག་གིས་སྟོང་པའི་ངང་ལས་པདྨ་ཟླ་བ་དང་། ཉི་མའི་སྟེང་དུ་
རང་ཉིད་པདྨ་མཁའ་འགྲོ་དམར་མོ་གཅེར་བུ་གྲི་གུག་དང་ཐོད་པ་འཛིན་པའི་
འཁོར་ལོ་ལྔར། ཨོཾ་ཧཱུྃ་ཧཱུྃ་ཧཱིཝཨརྣམས་པདྨ་དང་ཟླ་ཉིའི་སྟེང་ན་རང་བཞིན་གྱིས་
བསྐོར་བར་བསམས་ལ། ཡང་ཆོས་ཀྱི་དབྱིངས་སྤྲོས་པ་མེད་པའི་ཕོ་བྲང་ནས་
བླ་མ་སེངྒེ་སྒྲ་སྒྲོགས་ཡབ་ཡུམ་གཉིས་མེད་ཆོས་སྐུའི་རང་བཞིན་མཐིང་ག་རྒྱན་
དྲུག་དང་བཅས་པ་ལ་བླ་མ་རྣམས་ཀྱིས་བསྐོར་བ་བྱོན་ནས་སྙིང་གའི་ཧཱུྃ་ལ་ཐིམ་
པར་སྒོམས་ཤིག །ཅེས་བརྗོད་ལ་རོལ་མོ་བསྒྲག་གོ །དེ་བཞིན་དུ་འོག་མིན་
ནས་པདྨ་རྒྱལ་པོ་ཡབ་ཡུམ་ལོངས་སྤྱོད་རྫོགས་པའི་སྐུ་བརྒྱུད་པའི་བླ་མས་
བསྐོར་བ་ སེར་པོ་མགྲིན་པའི་ཏཱཾ་ལ་ཐིམ་པར་སྒོམས་ཤིག །ཅེས་ རོལ་མོ་
བསྒྲག །ཨོ་རྒྱན་ནས་བློ་ལྡན་མཆོག་སྲེད་ཡབ་ཡུམ་ཅིར་ཡང་སྤྲུལ་པའི་སྐུ་
བརྒྱུད་པའི་བླ་མ་དང་བཅས་པ་ལྟེ་བའི་ཧཱིཝལ་ཐིམ་པར་སྒོམས་ཤིག །ཅེས་དང་
རོལ་མོ་བསྒྲག །ལྷོ་ནུབ་རྔ་ཡབ་ཀྱི་གླིང་ན་པདྨ་སམ་བྷ་ཝ་མི་འགྱུར་རྡོ་རྗེའི་སྐུ་
-454-



རིན་པོ་ཆེ་དབང་གི་ཕྲེང་བ།
ཡུམ་དང་བཅས་པ་ལྗང་གུ་བརྒྱུད་པའི་བླ་མས་བསྐོར་བ་བདེ་སྐྱོང་འཁོར་ལོའི་
ཨཱལ་ཐིམ་པར་སྒོམས་ཤིག །ཅེས་དང་རོལ་མོ་བསྒྲག །རྡོ་རྗེ་གདན་ནས་ཤཱཀྱ་
སེངྒེ་མངོན་པར་བྱང་ཆུབ་པའི་སྐུ་ཡུམ་དང་བཅས་པ་དཀར་སེར་བརྒྱུད་པའི་བླ་
མས་བསྐོར་བ་བྱོན་ནས་སྤྱི་བོའི་ཧཱུཾ་ལ་ཐིམ་པར་སྒོམས་ཤིག །ཅེས་རོལ་མོ་
ཆེར་བསྒྲག་གོ །
གཉིས་པ་ནི་ཡང་། པདྨ་མཁའ་འགྲོ་བསམས་པའི་སྤྱི་བོ། མགྲིན་པ།
སྙིང་ག་གསུམ་དུ་པད་ཟླ་ཉི་མའི་སྟེང་དུ། ཨོཾ་ཨཱ༔ཧཱུྃ་བསམ་པ་འཁོར་ཞིང་། སྐུའི་
བླ་མ་པདྨ་འབྱུང་གནས་དཀར་པོ་ཡུམ་དང་བཅས་པ་ལ་བརྒྱུད་པའི་བླ་མས་
བསྐོར་བ་སྤྱི་བོའི་སྟེང་གི་ནམ་མཁའ་ལ་བྱོན་ནས་བཞུགས་པའི་སྦྱོར་མཚམས་
ནས་བདུད་རྩིའི་རྒྱུན་བབས་པས་ལུས་ཐམས་ཅད་གང་། ཟག་མེད་ཀྱི་བདེ་བ་
རྒྱས་ཤིང་སླར་སྤྱི་བོའི་ཧཱུཾ་ལ་ཐིམ། གསུང་གི་བླ་མ་ཉི་མའི་འོད་ཟེར་དམར་པོ་
ཡུམ་དང་བཅས་པ་ལ་བརྒྱུད་པའི་བླ་མས་བསྐོར་བ་བྱོན་ནས་སྦྱོར་མཚམས་
ནས་བདུད་རྩི་བབས་པས་གསུང་གི་དངོས་གྲུབ་ཐོབ་ཅིང་ལུས་གང་། སླར་
མགྲིན་པའི་ཨཱ་ལ་ཐིམ། ཐུགས་ཀྱི་བླ་མ་པདྨ་ཐོད་ཕྲེང་མཐིང་ནག་ཡུམ་དང་
བཅས་པ་ལ་བརྒྱུད་པའི་བླ་མས་བསྐོར་བར་བྱོན་ནས་སྦྱོར་མཚམས་ནས་
བདུད་རྩི་བབས་པས་ཐུགས་ཀྱི་དངོས་གྲུབ་ཐོབ་ཅིང་ལུས་ཐམས་ཅད་གང་ནས་
བདེ་བ་རྒྱས་པའི་མཐར་སྙིང་གའི་ཧཱུྃ་ལས་ཐིམ་པར་བསམ་ཞིང་། གུ་གུལ་དང་
སྤོས་དང་ཚིལ་ཆེན་གྱི་དུད་པ་རོལ་མོའི་སྒྲ་དང་བཅས་པ་ཆེར་བྱའོ། །
གསུམ་པ་ནི། ཐམས་ཅད་གྲལ་ལ་འཁོད་པ་རྣམ་སྣང་གི་ཆོས་བདུན་
དང་ལྡན་པས་ལུས་སེམས་ཁོང་གློད་དེ་ཐོད་པ་ནས་དངོས་གྲུབ་ཀྱི་རྟེན་བདུད་
-455-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
རྩི་རེ་བླུད་ལ། བླ་མས། ཨེ་མ་སྐལ་ལྡན་རིགས་ཀྱི་བུ། །ངང་དངས་རང་བཞིན་
བདག་ཉིད་ཆེ། །རབ་འབྱམས་རིག་པའི་དབང་བསྐུར་ཉོན། །ད་ལྟ་ཤེས་པ་
རང་སོར་ཞོག །བཅོས་བསླད་མ་བྱེད་ལྷོད་ཀྱིས་གློད། །སེམས་ཀྱི་འཕྲོ་འདུ་
ལིངས་ཀྱིས་བསྒྱུར། །ཆད་ཀྱིས་ཚོད་ལ་ཕྱམ་གྱིས་ཞོག །སེམས་ཉིད་མ་སྐྱེས་
གཉུག་མའི་དོན། །རང་བཞག་ཡོངས་གྲོལ་ནམ་མཁའ་འདྲ། །ཡེ་ནས་མ་སྐྱེས་
གདོད་མའི་ངང་། །བསམ་མེད་ཡེ་ནས་རྫོགས་པ་ཆེ། །འདུ་འབྲལ་མེད་པའི་
ཆོས་ཉིད་དོ། །ཞེས་ངོ་སྤྲད་ལ། སེམས་ཉིད་སྟོང་པ་ཆོས་ཀྱི་སྐུ། །ཐིག་ལེ་ཉག་
གཅིག་ཏུ་གཏིང་ཐག་བཅད་དོ། ། །
གསུམ་པ་རྗེས་སྤྲོ་དགའ་བསྐྱེད་ཅིང་གཟེངས་བསྟོད་པ་ནི། འོ་རིགས་
ཀྱི་བུ་ཁྱེད་རྣམས་ལ་བླ་མ་ཐམས་ཅད་ཀྱི་བྱིན་རླབས་ཞུགས་པས་གནས་སྐབས་
དང་མཐར་ཐུག་གི་བདེ་བ་ཕུན་སུམ་ཚོགས་ཤིང་ཡིད་ལ་བསམ་པ་ཐམས་ཅད་
རང་བཞིན་ལྷུན་གྱིས་གྲུབ་པ་ཡིན་ནོ། །ཞེས་བརྗོད་ནས་ཚོགས་ཀྱི་དགའ་བ་རྒྱ་
ཆེར་བྱའོ། །བདུན་པ་ཡེ་ཤེས་ཀྱི་གསང་སྒོ་དབྱེ་བ་རིག་པ་རྩལ་གྱི་དབང་ནི། །
ཐོད་རྒལ་གྱི་སྔོན་འགྲོར་བསྐུར་བ་ལས་འདི་ལ་ཡང་། སྔོན་འགྲོ་དངོས་གཞི་
རྗེས་དང་གསུམ་ལས། དང་པོ་ནི་ཤོམ་ར་བླ་མའི་དབང་ལྟར་བཤམས་ལ།
སློབ་མ་རྣམས་གྲལ་ལ་འཁོད་ནས་སེམས་བསྐྱེད་དོ། །
གཉིས་པ་ནི་རང་གི་སྤྱི་བོར་པདྨ་འདབ་བཞི་དཀར་པོའི་དབུས་སུ། ཨཱི་
དཀར་པོ་ལས་འོད་འཕྲོས་རང་ལུས་ༀ་དུ་གྱུར་པ་ལས་འོད་འཕྲོས་སྣང་སྲིད་
ཐམས་ཅད་ༀ་དུ་གྱུར་ནས་བདག་གཞན་ཐམས་ཅད་ཀྱི་ལུས་ཀྱི་སྒྲིབ་པ་དག །
སྐུའི་ དབང་ དང་ དངོས་གྲུབ་ཐོབ་པར་བསམ་ལ། ཨོཾ་ ཨཱ་ ཧཱུཾ། ཞེས་བརྒྱ་རྩ་
-456-



རིན་པོ་ཆེ་དབང་གི་ཕྲེང་བ།
བརྒྱད་བཟླས་སོ། །ཡང་མགྲིན་པར་པདྨ་དམར་པོ་འདབ་མ་བཞིའི་དབུས་སུ།
ཨཱ༔དམར་པོ་ལས་འོད་འཕྲོས་རང་ལུས་ཨཱར་གྱུར་པ་ལས་འོད་འཕྲོས་སྣང་སྲིད་
ཐམས་ཅད་ཨཱའི་རང་བཞིན་དུ་གྱུར་བདག་གཞན་ཐམས་ཅད་ཀྱི་ངག་གི་སྒྲིབ་
པ་དག །གསུང་གི་དབང་དང་དངོས་གྲུབ་ཐོབ་བར་བསམ་ལ། ཨཱ་ཨཱ་ཨཱ་ཞེས་
དབྱངས་དང་བཅས་པས་བརྒྱ་རྩ་གཅིག་བརྗོད་དོ། །ཡང་སྙིང་གར་པདྨ་སྔོན་པོ་
འདབ་བཞིའི་དབུས་སུ་ཧཱུྃ་མཐིང་ག་ལས་འོད་འཕྲོས་རང་ལུས་ཧཱུྃ་དུ་གྱུར་པ་
ལས་འོད་འཕྲོས་སྣང་སྲིད་ཐམས་ཅད་ཧཱུྃ་དུ་གྱུར་ནས་བདག་གཞན་ཐམས་ཅད་
ཀྱི་ཡིད་ཀྱི་སྒྲིབ་པ་དག །ཐུགས་ཀྱི་དབང་དང་དངོས་གྲུབ་ཐོབ་པར་བསམ་ལ།
ཧཱུྃ་ཧཱུྃ་ཧཱུྃ་ཞེས་བརྒྱ་རྩ་གཅིག་བརྗོད་དོ། །ཡང་ལྟེ་བར་པདྨ་དམར་པོ་འདབ་མ་
བཞི་པའི་དབུས་སུ་ཏཱཾ་སེར་པོ་ལས་འོད་འཕྲོས་རང་གི་ལུས་ཊཾ་དུ་གྱུར་པ་ལས་
སྣང་སྲིད་ཐམས་ཅད་ལ་འོད་ཟེར་ཕོག་པས་ཏྭཾ་དུ་གྱུར་ནས། བདག་གཞན་
ཐམས་ཅད་ཀྱི་ང་རྒྱལ་གྱི་སྒྲིབ་པ་དག །ཡོན་ཏན་གྱི་དབང་དང་དངོས་གྲུབ་
ཐོབ་པར་བསམས་ལ་ཧཱུྃ་ཧཱུྃ་ཧཱུྃ་ཞེས་བརྒྱ་རྩ་གཅིག་བརྗོད་དོ། །ཡང་གསང་བར་
པདྨ་འདབ་བཞིའི་དབུས་སུ་ཕཊ་ལྗང་གུ་ལས་འོད་འཕྲོས་རང་གི་ལུས་ཕཊ་དུ་
གྱུར་པ་ལས་འོད་འཕྲོས་སྣང་སྲིད་ཐམས་ཅད་ཕཊ་དུ་གྱུར་པས་བདག་གཞན་
ཐམས་ཅད་ཀྱི་ཕྲག་དོག་གི་སྒྲིབ་པ་དག །ཕྲིན་ལས་ཀྱི་དབང་དང་དངོས་གྲུབ་
ཐོབ་པར་བསམས་ལ་ཕཊ་ཕཊ་ཕཊ་ཅེས་བརྒྱ་རྩ་གཅིག་བརྗོད་དོ། །དེ་ནི་ཡི་གེ་
འཁོར་ལོའི་དབང་སྟེ་རྩ་ ལམ་བྱང་ནས་འོད་གསལ་འཆར་སླ་བའོ། །དེ་ནས་
ཐོད་པ་ནས་བདུད་རྩི་བྱིན་ནས་སེམས་སྤྲོ་བསྡུ་མེད་པར་བཞག་པས། རིག་པ་
རང་དངས་ལ་རྩལ་མི་འགག་པ་ནི་རང་བྱུང་གི་རིག་པའི་དོན་གྱི་རྩལ་དབང་
-457-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ཡིན་ནོ་ཞེས་ངོ་སྤྲད་དོ། །དེ་ནི་རང་བྱུང་རིག་པའི་རྩལ་དབང་ངོ༌། །དེ་ནས་ལྷུན་
གྲུབ་རིག་པའི་རྩལ་དབང་ནི་མངོན་སུམ་ངོ་སྤྲད་ལ་ཐེབ་པར་གདབ་བོ། །
གསུམ་པ་རྗེས་ནི་ཚོགས་ཀྱི་དགའ་བ་བཀྲ་ཤིས་དང་བཅས་པ་བྱའོ། །
བརྒྱད་པ་བྱིན་རླབས་མཐར་ཕྱིན་པ་མཁའ་འགྲོ་དོན་གྱི་དབང་ལ་གསུམ་ལས།
སྔོན་འགྲོ་ནི་དབང་ཁྲིད་རྒྱབ་ཆོས་དང་བཅས་པ་ཚར་ལ་ཁད་པའི་ཞག་ཐ་མའི་
སྔར་ནུབ་ཤོམ་ར་སྔ་མར་ལྟར་བཤམས་ལ། དོན་དམ་པའི་སེམས་བསྐྱེད་ནས་
ལངས་ཏེ་ཐལ་མོ་སྦྱར་བ་ལ་བླ་མས། པདྨ་རཀྟ་དང་སིནྡྷུ་རའི་ཐིག་ལེའི་སྨིན་
མཚམས་སུ་བཀོད་ལ། འོ་དོ་ནུབ་མཁའ་འགྲོ་དོན་གྱི་དབང་བགྱིད་པས་མ་
ཡེངས་པར་ཉོན་ཅིག་ཅེས་བརྗོད་དོ། །དངོས་གཞི་ཁྱད་པར་ཅན་དུ་སྒྲུབ་པ་སྟེ།
འདིར་རང་གི་ལུས་དཔའ་བོ་རྟ་མགྲིན་དང་། །རྡོ་རྗེ་ཕག་མོ་འཁྲིལ་སྦྱོར་གྲི་
གུག་དང་ཐོད་པ་འཛིན་པའི་སྤྱི་བོ་བདེ་ཆེན་གྱི་འཁོར་ལོར་རྡོ་རྗེ་རིགས་ཀྱི་
མཁའ་འགྲོ་ཡབ་ཡུམ་སུམ་བརྒྱ་དྲུག་ཅུ་འཁྲབ་པ་ལས་འོད་འཕྲོས་པས། ཤར་
ཕྱོགས་ཀྱི་ནམ་མཁའི་དཀྱིལ་ན་ཚུར་རྡོ་རྗེ་མཁའ་འགྲོ་དཔག་ཏུ་མེད་པས་ཕོ་ཕོ་
ཤྲཱི་ཡོམ་ཡོམ་ཞེས་བརྗོད་ཅིང་བྱོན་ནས་སྤྱི་བོར་ཐིམ་པར་ སྒོམས་ཤིག །ཨོཾ་
ཨཱཧཱུྃ་ཧྲིམ་ཧ་རི་ནི་ས་ར་ཙ་ཧྲི་ཡ་བཛྲ་ཊཱ་ཀི་ནི་ས་མ་ཡ་ཛ་ཛ༔ དེ་བཞིན་དུ་
མགྲིན་པ་ལོངས་སྤྱོད་ཀྱི་འཁོར་ལོ་རིན་ཆེན་མཁའ་འགྲོ་ཡབ་ཡུམ་བཅུ་དྲུག་
གར་བྱེད་པའི་འོད་ཀྱིས་ལྷོ་ཕྱོགས་ནས་རིན་ཆེན་རིགས་ཀྱི་དཔའ་བོ་ཡབ་ཡུམ་
བྱོན་ནས་མགྲིན་པར་ཐིམ། ཨོཾ་ཨཱ༔ཧཱུྃ་ཧཱི་མ་ཧ་རི་ནི་ས་ར་ཙ་ཧྲི་ཡ་རཏྣ་ཊཱ་ཀི་ནི་
ས་མ་ཡ་ཛ་ཛ། སྙིང་གར་ཆོས་ཀྱི་དབྱིངས་ཀྱི་མཁའ་འགྲོ་ཡབ་ཡུམ་སུམ་ཅུ་རྩ་
གཉིས་འཁྲབ་པའི་འོད་ཟེར་གྱིས་སྟེང་གི་ནམ་མཁའ་ནས་མར་སངས་རྒྱས་
-458-



རིན་པོ་ཆེ་དབང་གི་ཕྲེང་བ།
མཁའ་འགྲོ་དཔག་ཏུ་མེད་པ་བྱོན་ནས་སྙིང་གར་ཐིམ་པར་སྒོམས་ཤིག །ཨོཾ་
ཨཱཧཱུྃ་ཧཱིམ་ཧ་རི་ནི་ས་ར་ཙ་ཧྲི་ཡ་བྷུདྡྷ་ཌཱ་ཀི་ནི་ས་མ་ཡ་ཛ་ཛ་༔ ལྟེ་བར་པདྨ་
མཁའ་འགྲོ་ཡབ་ཡུམ་དྲུག་ཅུ་རྩ་བཞི་དགའ་བས་ལང་ལོང་བན་བུན་དུ་འཕྱོ་
བའི་འོད་ཟེར་གྱིས། ནུབ་ཕྱོགས་ནས་པདྨ་མཁའ་འགྲོ་དཔག་ཏུ་མེད་པ་བྱོན་
ནས་ལྟེ་བར་ཐིམ་པར་སྒོམས་ཤིག །ཨོྃ་ཨཱ༔ཧཱུྃ་ཧྲིམ་ཧ་རི་ནི་ས་ར་ཙ་ཧྲི་ཡ་པདྨ་
ཊཱ་ཀི་ནི་ས་མ་ཡ་ཛ་ཛ༔ གསང་བར་ལས་ཀྱི་མཁའ་འགྲོ་ཉི་ཤུ་རྩ་བརྒྱད་གར་
མཛད་པའི་འོད་ཟེར་གྱིས་བྱང་ཕྱོགས་ཀྱི་ནམ་མཁའ་ནས་ཚུར་སྣ་ཚོགས་མཁའ་
འགྲོ་དཔག་ཏུ་མེད་པ་བྱོན་ནས་གསང་བར་ཐིམ་པར་སྒོམས་ཤིག །ཨོཾ་ཨཱཿཧཱུྃ་
ཧྲིམ་ཧ་རི་ནི་ས་ར་ཙ་ཧྲི་ཡ་ཀརྨ་ཊཱ་ཀི་ནི་ས་མ་ཡ་ཛ་ཛ། གཞན་ཡང་ཕྱི་ནང་གི་
དཔའ་བོ་མཁའ་འགྲོ་ཏིལ་གྱི་གོང་བུ་ཁ་བྱེ་བ་ལྟ་བུ་རྣམས་ཆར་བཞིན་དུ་བབས་
པས་ལུས་ཀྱི་ཕྱི་ནང་དང་བ་སྤུའི་ཁུང་བུ་ཐམས་ཅད་དུ་སིབ་སིབ་ཐིམ་པར་
སྒོམས་ཤིག །ཨོྃ་ཨཱ༔ཧཱུྃ་ཧྲི་མཾ་ཕོ་ཕེ་ཡོ་མ་ཧ་ཧོ་ཧཱུཾ་ཧཱུཾ་ས་མ་ཡ་ཛ་ཛ། ཛཧཱུྃ་བཾ་ཧོ༔
ཞེས་བརྗོད་ལ་ཚིལ་ཆེན་གྱི་དུད་པ་འཐུལ་ཞིང་། ཐོད་རྔ་དང་རྐང་གླིང་དང་།
རོལ་མོའི་སྒྲ་སྐད་ཆེར་བྱའོ། །དེ་དག་ནི་བསྐྱེད་རིམ་གྱི་དོན་དབང་ངོ༌། །རྫོགས་
རིམ་གྱི་དོན་དབང་ནི། བདུད་རྩི་བྱིན་ནས། རང་རིག་དངས་ཕྱིན་པར་གློད་
པའི་ངང་ལ་ངོ་སྤྲད་དེ། རང་རིག་སྟོང་པ་དང་། གསལ་བ་དང་། རིས་མཉམ་པ་
དང༌། སོ་སོར་མ་འདྲེས་ལ་མི་རྟོག་པ་དང་། རང་གྲོལ་བ་རྣམས་ཆོས་དབྱིངས་
མཁའ་ འགྲོ། རྡོ་ རྗེ་ མཁའ་ འགྲོ །རིན་ ཆེན་ མཁའ་ འགྲོ། པདྨ་ མཁའ་ འགྲོ།
ལས་ཀྱི་མཁའ་འགྲོ་དང་ལྔར་ངོ་སྤྱད་དོ། །རྗེས་ནི་ཚོགས་ཀྱི་དགའ་བ་རྒྱ་ཆེར་
བྱའོ། །
-459-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གསུམ་པ་རྗེས་གཞན་དོན་བཀའ་རྒྱ་དང་བཅས་པ་ལ། གཞན་བའ་།
གཏད་རྒྱ། བཀའ་བསྒོ་དང་གསུམ་ལས། དང་པོ་ནི། དབང་ཁྲིད་རྒྱབ་ཆོས་དང་
བཅས་པ་ཚར་བའི་ནུབ་མོ་གཞན་དོན་འགྲུབ་པ་རྣམས་ལ་གནང་བ་སྦྱིན་པ་ནི།
ཚོགས་མཆོད་ལ་སོགས་སྔར་ལྟར་བཤམས་ལ་བླ་མ་བརྒྱུད་པའི་གསོལ་བ་
བཏབ་ནས། རིག་འཛིན་གྱི་གཏོར་མ་མགོ་ཐོག་ཏུ་བཞག་ལ། འོ་རིགས་ཀྱི་བུ་
ཁྱོད་ ཀྱིས་འགྲོ་བ་དཔག་ཏུ་མེད་པ་ལ་ཟབ་མོའི་དབང་བསྐུར་ཆོས་ཤོད།
བྱམས་པ་དང་སྙིང་རྗེས་འགྲོ་བའི་དོན་རྒྱ་ཆེར་མཛོད་ཅིག་ཅེས་ལན་གསུམ་
བྱའོ། །རྗེས་ཚོགས་ཀྱི་འཁོར་ལོས་དགའ་བར་བྱའོ། །
གཉིས་པ་ནི་སློབ་མ་མཆོག་གི་བཀའ་སྲོལ་རྣམས་ཆིག་བརྒྱུད་དུ་བཟུང་
ནས་འཇིག་རྟེན་ན་ཡུན་དུ་གནས་པས་འགྲོ་བའི་དོན་རྒྱ་ཆེར་འབྱུང་བས།
དེའང་བླ་མ་ལ་སངས་རྒྱས་སུ་མཐོང་ཞིང་གདམས་པ་ལ་ཡིད་ཆེས་སྐྱེས་ནས་
ཤེས་རབ་དང་སྙིང་རྗེར་ལྡན་ཞིང་གཞན་དོན་འགྲུབ་པ་ལ་བྱ་སྟེ། བདུད་རྩིའི་
ཐིག་ལེ་གནས་གསུམ་དུ་བྱས་ལ། འཁོར་ལོ་ལྔར་རིགས་ལྔའི་སངས་རྒྱས་དང་།
མཁའ་འགྲོ་ལྔ་བསྐྱེད་ལ་སྟེང་དང་ཕྱོགས་བཞི་ནས་བླ་མ་ཐམས་ཅད་དང་རྣམ་
སྣང་སངས་རྒྱས་མཁའ་འགྲོ་འཁོར་དང་བཅས་པ་སྤྱན་དྲངས་ལ་སྤྱི་བོར་ཐིམ་
པས་སྐུའི་འགྲོ་དོན་ཕྱོགས་མེད་དུ་འགྲུབ་བར་བསམ་ཞིང་། ༀ་ཨཱཿཧཱུྃ་གུ་རུ་
(《ཨ》སིདྡྷི) སི་ཏི་ཕ་ལ་ཧ་རི་ནི་ས་ཨ་བྷི་ཥིཉྩམཾ། ཞེས་བརྗོད། དེ་བཞིན་དུ་
བླ་མ་དང་སྣང་མཐའ་པདྨ་མཁའ་འགྲོ་མགྲིན་པར་ཐིམ་པས་གསུང་གི་འགྲོ་
དོན་འགྲུབ། བླ་མ་དང་མི་བསྐྱོད་པ་རྡོ་རྗེ་མཁའ་འགྲོ་སྙིང་གར་ཐིམ་ཐུགས་ཀྱི་
འགྲོ་དོན་འགྲུབ། བླ་མ་དང་རིན་འབྱུང་རིན་ཆེན་མཁའ་འགྲོ་ལྟེ་བར་ཐིམ།
-460-



རིན་པོ་ཆེ་དབང་གི་ཕྲེང་བ།
ཡོན་ཏན་གྱི་འགྲོ་དོན་འགྲུབ། བླ་མ་དང་དོན་གྲུབ་ལས་ཀྱི་མཁའ་འགྲོ་གསང་
བར་ཐིམ་ཕྲིན་ལས་ཀྱི་འགྲོ་དོན་འགྲུབ། བླ་མ་དང་དཔའ་བོ་མཁའ་འགྲོ་ཞི་ཁྲོ་
རབ་འབྱམས་ཀྱི་དཀྱིལ་འཁོར་ཆར་བཞིན་བབས་པས་ལུས་ཀྱི་ཕྱི་ནང་ཀུན་ཏུ་
ཐིམ། འགྲོ་དོན་མཐར་རྒྱས་པར་བསམ་ལ། སྐུ་རྟེན་ཞི་ཁྲོའི་ཐང་ཀ །གསུང་གི་
རྟེན་སྙིང་ཏིག་གི་གླེགས་བམ། །ཐུགས་ཀྱི་རྟེན་རྡོ་རྗེ་སེམས་དཔའི་མེ་ལོང་
རྣམས་ གནས་ གསུམ་དུ་བཞག་ཅིང་། འོ་ རིགས་ ཀྱི་བུ་ཁྱོད་ལ་སངས་རྒྱས་
ཐམས་ཅད་ཀྱི་ཐུགས་གསང་བ་ཆེན་པོ་མཁའ་འགྲོ་སྙིང་ཏིག་གི་བསྟན་པ་
གཏད་པ་ཡིན་པས། ཁྱོད་ཀྱིས་ཚེ་འདིའི་འདོད་པ་དང་གྲགས་པ་ལ་མ་བལྟ་
བར་ རང་དོན་གྱི་འཁྲི་བ་དང་དབྲལ་བས། སྐལ་ ལྡན་ གཞན་ལ་ཟབ་མོའི་
གདམས་པ་ཅི་ནུས་སུ་སྟོན་ལ། བཀའ་རྒྱས་བཏབ་ནས་ཕྱི་མའི་ཚེ་སྐལ་པ་དང་
ལྡན་པ་གཅིག་ལ་བསྟན་པ་རྒྱ་ཆེར་གཏོད་ཅིག །རང་ཡང་ཉམས་སུ་ལོངས་ལ་
གཞན་ དོན་ ཕུན་ སུམ་ ཚོགས་ པར་ མཛོད་ཅིག །ཨོཾ་ ཨཱཧཱུྃ་ གུ་ རུ་ (《ཨ
སིདྡྷ）སི་ཏི་ཕ་ལ་ཧ་རི་ནི་ས་པུཊྚི་ཀུ་རུ་ཡེ་སྭཱཧཱ། ཞེས་བརྗོད་ལ་མཎྜལ་སྟེང་གི་
བདུད་རྩི་བྱིན་ནས། བཀྲ་ཤིས་རྒྱས་པར་བརྗོད་དོ། །རྗེས་གསེར་གྱི་མཎྜལ་
ཕུལ་ལ་ཚོགས་ཀྱི་འཁོར་ལོས་དཀའ་བ་རྒྱ་ཆེར་བྱའོ། །
ཧཱུྃ༔ གསུམ་པ་ནི་གཞན་དོན་ལ་སྤྲོ་བའི་སྙིང་ རྗེ་ཅན་དེའི་བར་ཆད་
བསྲུང་བའི་ཕྱིར་བཀའ་བསྒོ་བྱ་བ་ནི། བཀའ་སྲུང་གི་དཔལ་གཏོར་མགོ་ཐོག་ཏུ་
བཞག་ལ། རྩ་བ་དང་བརྒྱུད་པར་བཅས་པའི་བླ་མ་དམ་པ་རྣམས་ཀྱིས་ཇི་ལྟར་
བཀའ་བསྒོས་ཤིང་དམ་ལ་གནས་པས་བར་ཆད་དང་དངོས་གྲུབ་ཕྲོག་པར་བྱེད་
པའི་དགྲ་བགེགས་མ་རུངས་པ་རྣམས་མངོན་སྤྱོད་ཀྱི་ལས་མཛད་པའི་དཔལ་
-461-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ན༽
མགོན་དམ་པ་ཆོས་སྐྱོང་བའི་བསྲུངས་མ་ཐམས་ཅད་དང་། ཁྱད་པར་དུ་དཔལ་
སྔགས་ཀྱི་བདག་མོ་སྲོག་སྒྲུབ་མ། གཟའི་རྒྱལ་པོ་འཁོར་དང་བཅས་པ། མཁའ་
འགྲོ་སྙིང་ཏིག་གི་གཏེར་སྲུང་དམ་ཅན་རྒྱ་མཚོའི་ཚོགས་དང་བཅས་པ་ཁྱེད་
རྣམས་ཀྱིས། རིགས་ཀྱི་བུ་སྐལ་བ་བཟང་པོ་འདི་ལ་འགོ་ཞིང་སྟོངས་གྲོགས་རྒྱ་
ཆེན་པོ་མཛད་པས་བཅོལ་བའི་འཕྲིན་ལས་ཐམས་ཅད་ལྷུན་གྱིས་གྲུབ་པར་
མཛོད་ཅིག །ཅེས་ལན་གསུམ་བརྗོད་ལ་ཚོགས་ཀྱི་དགའ་བ་དང་། གླུ་གར་
བཟང་པོ་དང༌། བཀྲ་ཤིས་ཀྱི་ཚིགས་སུ་བཅད་པ་རྒྱ་ཆེར་བརྗོད་དོ། །འདི་ནི་
ཤིན་ཏུ་གཉན་པས་ལེགས་པར་བརྟགས་ལ་བཀའ་བསྒོ་བྱེད་པ་ཡིན་ནོ། །དཔེ་
འདི་ཉིད་ཆིག་བརྒྱུད་མ་གཏོགས་པ་ལས་ཚང་བར་མི་སྦྱིན་ཞིང་དབང་ཆོག་
རྣམས་ལའང་བུམ་པ་གསང་བ་ཤེས་རབ་ཡེ་ཤེས་ཚིག་དབང་རྩལ་དབང་
རྣམས་ཕྱོགས་ཅིག་ཏུ་བྲིས་ཏེ་སྤེལ་ཞིང་། །གཞན་རྣམས་ཕྱོགས་གཅིག་ཏུ་བྱས་
ཏེ་གསང་ཞིང་སྦས་ལ་སྐལ་ལྡན་གཅིག་ལ་ཚང་བར་བྱིན་ནོ། །དགེ་བ་འདི་ཡིས་
སྲིད་པའི་སེམས་ཅན་ཀུན། །རྒྱལ་བའི་དཀྱིལ་འཁོར་མཆོག་ཏུ་རབ་ཞུགས་
ཏེ། །མ་ལུས་ཕྱམ་ཅིག་ཐམས་ཅད་བྱང་ཆུབ་ནས། །འགྲོ་བའི་དོན་གཉིས་ལྷུན་
གྱིས་གྲུབ་པར་ཤོག །གངས་རི་ཐོད་དཀར་རིན་ཆེན་སྙིང་པོའི་མགུལ། །ཨོ་
རྒྱན་རྫོང་ཞེས་བྱ་བའི་གནས་མཆོག་ཏུ། །རིན་ཆེན་དབང་གི་ཕྲེང་བ་འདིར་
བཀོད་པས། །ཕྱི་རབས་སྐལ་ལྡན་ཚོགས་རྣམས་དགའ་བར་མཛོད། །རིན་ཆེན་
དབང་གི་ཕྲེང་བ་ཞེས་བྱ་བ། །གངས་རི་ཐོད་དཀར་གྱི་མགུལ་དུ་མེ་ཏོག་དང་
འབྲས་བུ་སྨིན་པའི་སྟོན་ཀའི་ཚེ་པདྨ་ལས་འབྲེལ་རྩལ་གྱིས་བཀོད་པ་རྫོགས་
སོ། །མངྒལཾ། །བྷ་ཝནྟུ།།
-462-



༄༅། །བདག་འཇུག་པདྨ་ཀློང་ཡངས་བཞུགས་པ་ལགས་སོ། །
རིན་ཆེན་ཤོག་སྐྱའི་སྐོར། །
བདག་འཇུག་པདྨ་ཀློང་ཡངས་ཞེས་བྱ་བ། རིགས་ལྔ་བདེ་བར་
གཤེགས་པ་ཐམས་ཅད་ལ་ཕྱག་འཚལ་ལོ། །དཔལ་ལྡན་བདེ་ཆེན་གར་གྱིས་
དགྱེས་མཛད་ཅིང་། །གཉིས་མེད་ཡེ་ཤེས་དུ་མའི་གང་ཆེན་མཚོ། །སྲིད་ཞིའི་
བདེ་འབྱུང་ བདེ་གཤེགས་པདྨ་ལ། །བདག་གཞན་དུས་རྣམས་ཀུན་ཏུ་ཕྱག་
འཚལ་ལོ། །རང་བཞིན་ལྷུན་གྱིས་གྲུབ་པའི་དཀྱིལ་འཁོར་དུ། །རང་གཞན་
དོན་གཉིས་ཕུན་སུམ་ཚོགས་བྱའི་ཕྱིར། །རང་བྱུང་པདྨའི་གཞུང་ལུགས་ལ་
བརྟེན་ནས། །བདག་ཉིད་འཇུག་པའི་རིམ་པ་གསལ་བར་བྱ། །དེ་ལ་མཁའ་
འགྲོ་སྙིང་ཏིག་གི་དཀྱིལ་འཁོར་དུ་དབང་ཐོབ་པའི་རྣལ་འབྱོར་པས། ཏིང་ངེ་
འཛིན་གྱི་དཀྱིལ་འཁོར་ལས་དབང་བླངས་ཏེ་བྱང་ཆུབ་བསྒྲུབ་པའི་ཕྱིར་དབེན་
པའི་གནས་སུ་རྟེན་གྱི་དྲུང་དུ་ཕྱི་ནང་གི་མཆོད་པ་དང་། གཏོར་མ་གསུམ་དང་།
བུམ་པ་གཉིས་དང་། རྡོ་རྗེ་དྲིལ་བུ་ལ་སོགས་པ་འདིར་དགོས་པ་རྣམས་ཚོགས་
པར་བྱས་ལ། བགེགས་གཏོར་བྱིན་ནས་རྣལ་འབྱོར་ལ་གནས་པར་གསོལ་བ་
བཏབ་ནས། ཡི་གེ་བརྒྱ་པས་རྒྱུད་སྦྱངས་ཏེ། དཀོན་མཆོག་གསུམ་ལ་སྐྱབས་
སུ་འགྲོ་བ་དང་། སྲུང་འཁོར་བསྒོམ་པ་དང་། བདག་ཉིད་བསྐྱེད་དེ་མཆོད་པ་
དང་། བསྟོད་པའི་བར་བྱས་ལ། དཀྱིལ་འཁོར་གྱི་དྲུང་ངམ་མཐའ་བསྐོར་གྱི་
མཆོད་པ་རྣམས་བདུད་རྩིའི་ཆུས་བསང་ཞིང་སྦྱངས་ཏེ། ནམ་མཁའ་གང་བར་
སྤྲུལ། རོལ་མོའི་སྒྲས་བྱིན་ཕབ་ནས། སྐད་ཅིག་གིས་སྲུང་འཁོར་གྱི་ནང་འབྱུང་
-463-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
བཞི་རིམ་བརྩེགས་རི་རབ་དང་བཅས་པ་ཡོངས་སུ་གྱུར་པ་ལས། གཞལ་ཡས་
ཁང་བསྐྱེད་པ་དང་། ཡེ་ཤེས་པ་གཞུག་ཅིང་མཆོད་བསྟོད་བྱས་ལ། གཏོར་མ་
དང་པོ་དེ་བླ་མ་དང་། དཀྱིལ་འཁོར་ལྷ་ཚོགས་གཉིས་པ་གཏེར་བདག་དམ་
ཅན། གསུམ་པ་མཁའ་འགྲོ་སྤྱི་ལ་ཕུལ་ནས། རྣམ་རྒྱལ་གྱི་བུམ་པར་རིགས་ལྔ་
དང་། ལས་ཐམས་ཅད་པར་རྡོ་རྗེ་སེམས་དཔའ་བསྐྱེད་ནས། བཟླས་པ་ཚུལ་
བཞིན་དུ་བྱས་ལ་མཆོད་བསྟོད་ལ་སོགས་པ་བྱའོ། །དེ་ནས་རང་ཉིད་ཀུན་
བཟང་ཡབ་ཡུམ་དུ་གསལ་བཏབ་ནས་བླ་མ་དང་གཙོ་བོ་ཐ་མི་དད་པའི་མདུན་
དུ་དབང་བླངས་ཏེ། བླ་མས་མཛད་རྒྱུ་དེ་རྣམས་དེས་མཛད་ལ། ལས་ཀྱི་བྱ་བ་
རྣམས་དེའི་ཐུགས་ཀ་ནས་སྤྲུལ་པའི་ཀུན་ཏུ་བཟང་པོས་མཛད་ཅིང་། སློབ་
མའི་བྱ་བ་རྣམས་རང་གིས་དངོས་སུ་བྱའོ། །དེ་ནས་མཎྜལ་ཕུལ་ཐལ་མོ་སྦྱར་
ལ། ཨེ་ མ་ དུས་ གསུམ་རྒྱལ་བ་ ཀུན་ཏུ་བཟང་། །རིགས་ ལྔའི་ སངས་ རྒྱས་
དགོངས་ སུ་ གསོལ། །བདག་ ཅག་ ཁྱེད་ ཀྱི་ རྗེས་ སུ་ འཇུག །དཀོན་མཆོག་
གསུམ་ལ་སྐྱབས་འགྲོ་དང༌། །སོ་ཐར་བྱང་སེམས་དམ་ཚིག་རྣམས། །ཐར་
པའི་གྲོང་དུ་འཇུག་བྱའི་ཕྱིར། །མགོན་པོས་བདག་ལ་གནང་དུ་གསོལ། །ཞེས་
པ་ གསུམ་ གྱིས་ གསོལ་བ་བཏབ་པས་བླ་མས། ཨེ་མ་སྣོད་དང་ལྡན་པའི་
བུ།།གསང་སྔགས་ཆོ་ག་ཁྱེད་ལ་བསྟན། །འདས་དང་མ་འོངས་ད་ལྟར་གྱི།།
སངས་རྒྱས་མ་ལུས་ཐམས་ཅད་ཀྱང་། །གསང་སྔགས་ཆོ་ག་འདི་མཁྱེན་པས།།
ཀུན་ཀྱང་སངས་རྒྱས་འཐོབ་པ་ཡིན། །ཀུན་བཟང་རྒྱལ་བ་རིགས་ལྔ་ཡིས།།
བདུད་ཀྱི་དཔུང་ཡང་འདི་ཡིས་བཅོམ། །དེ་ལྟར་ཁྱོད་ཀྱིས་འཐོབ་བྱའི་ཕྱིར།།
འདི་ཡི་རྗེས་སུ་ཀུན་ཞུགས་མཛོད། །ཅེས་གནང་བ་བྱིན་ནས། ཐལ་མོ་སྦྱར་
-464-



བདག་འཇུག་པདྨ་ཀློང་ཡངས།
ཏེ། ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་དང་། བླ་མ་ཡི་དམ་
མཁའ་ འགྲོའི་ ཚོགས་རྣམས་ དགོངས། །རྐང་ གཉིས་ གཙོ་བོ་ ཕྱོགས་ བཅུའི་
སངས་རྒྱས་དང་། །ཞི་བ་ཆགས་བྲལ་དམ་པའི་ཆོས་རྣམས་དང་། །ཚོགས་
མཆོག་འཕགས་པའི་དགེ་འདུན་ཐམས་ཅད་ལ། །བདག་ནི་གུས་པས་སྐྱབས་
སུ་ཉེ་བར་མཆི། །ཞེས་པ་གསུམ་དང་ཡང་། ཀུན་བཟང་རིགས་ལྔའི་ལྷ་ཚོགས་
ལ། །འདི་བཟུང་བླ་མེད་བྱང་ཆུབ་བར། །གུས་པ་ཡིས་ནི་སྐྱབས་སུ་མཆི།།
ཞེས་པ་གསུམ་དང་ཡང་། དཔའ་བོ་དཔའ་མོ་ཆོས་སྐྱོང་བཅས། །བྱང་ཆུབ་
སེམས་དཔའ་སློབ་དཔོན་ལ། །བདག་ནི་གུས་པས་སྐྱབས་སུ་མཆི།། ཞེས་པ་
གསུམ་དང་ཡང་། བླ་མ་ཀུན་བཟང་སྤྱན་སྔ་རུ། །ལུས་ངག་ཡིད་ཀྱིས་གཞན་
རྣམས་ལ། །གནོད་པ་ལས་ལྡོག་དགེ་བ་བསྒྲུབ། །དགེ་ཚུལ་དགེ་སློང་བྱང་
ཆུབ་སེམས། །སོ་སོར་ཐར་བའི་སྡོམ་པ་ལ། །བདག་ནི་རྒྱུན་དུ་གནས་ཤིང་
བསྲུང་། །ཞེས་པ་གསུམ་དང་ཡང་། ཧོ་བླ་མ་ཀུན་བཟང་དགོངས་སུ་གསོལ།།
འདི་བཟུང་བྱང་ཆུབ་མ་ཐོབ་བར། །འགྲོ་དྲུག་སེམས་ཅན་ཐམས་ཅད་ལ། །མ་
དང་བུ་ཡི་འདུ་ཤེས་ཀྱིས། །མ་བསྒྲལ་བ་རྣམས་བསྒྲལ་བ་དང་། །མ་གྲོལ་
དགྲོལ་དང་དབུགས་དབྱུང་ཕྱིར། །སྨོན་པའི་བྱང་ཆུབ་སེམས་བསྐྱེད་དོ། །ཞེས་
པ་གསུམ་དང་ཡང་། སྔོན་གྱི་རྒྱལ་བ་ཐམས་ཅད་ཀྱང་། །སྡོམ་པ་ལ་ནི་གནས་
པ་ལྟར། །འདི་བཟུང་འཁོར་བ་མ་སྟོངས་པར། །བླ་མེད་འཇུག་པའི་བྱང་ཆུབ་
སེམས། །བདག་ཅག་རྣམས་ཀྱིས་བསྐྱེད་པར་བགྱི། །ཕ་རོལ་ཕྱིན་དྲུག་སློབ་
ཅིང་བསྒྲུབ། །བརྩོན་འགྲུས་དག་གིས་ཐམས་ཅད་བསྒྲལ། །ཀུན་དོན་ཚུལ་
ཁྲིམས་ རྟག་ཏུ་བསྲུང་། །བདག་ གིས་ སེམས་ བསྐྱེད་ སྡོམ་བཟུང་ནས། །མ་
-465-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ང༽
གྲོལ་དགྲོལ་དང་མ་བསྒྲལ་བསྒྲལ། །དབུགས་དབྱུང་མྱ་ངན་འདས་ལ་འགོད།།
ཅེས་ པ་ གསུམ་ དང་ ཡང་། །འདི་ བཟུང་ བྱང་ ཆུབ་ སྙིང་ པོའི་ བར། །དཀོན་
མཆོག་གསུམ་ནི་མི་གཏོང་ངོ༌། །རྡོ་རྗེ་རིགས་ཀྱི་དམ་ཚིག་ཏུ། །རྡོ་རྗེ་དྲིལ་བུའི་
ཕྱག་རྒྱ་དང་། །བྱང་ཆུབ་སེམས་ནི་སྤང་མི་བྱ། །རིན་ཆེན་རིགས་ཀྱི་དམ་ཚིག་
ཏུ། །སྦྱིན་པ་རྣམས་བཞི་རྟག་ཏུ་གཏོང་། །པདྨ་རིགས་ཀྱི་དམ་ཚིག་ཏུ། །ཐེག་
པ་གསུམ་གྱི་ཆོས་རྣམས་བཤད། །ལས་ཀྱི་རིགས་ཀྱི་དམ་ཚིག་ཏུ། །འགྲོ་བའི་
དོན་ལ་བརྩོན་པར་བྱ། །ཞེས་སྡོམ་པ་བྱིན་ནས་ཡང་། །ཡར་མཆོད་གུས་ཤིང་
མར་ལ་བརྩེ། །རྩ་བ་ཡན་ལག་དམ་ཚིག་བསྲུང་། །རྩ་བ་བཞི་ལས་འདའ་མི་
བྱ། ། ཞེས་བརྗོད་ནས་སློབ་མ་རྡོ་རྗེ་སེམས་དཔར་གསལ་བའི་གནས་གསུམ་
དྲིའི་ཐིག་ལེ་བྱས་ལ། ཨོཾ་བཛྲ་པྲ་ཝེ་ཤ་ཧོ། ཞེས་དྲིལ་བུའི་སྒྲ་རེས་འཇོག་གིས་
བླ་མ་ཡི་དམ་ཆར་བཞིན་དུ་བབས་པས་སྤྱི་བོ་ནས་མར་ཐིམ་པར་བསམ་ཞིང་།
ཨོཾ་ཧཱུྃ་ཧཱུྃ་ཧཱུྃཨཛཧཱུྃ་བཾ་ཧོས་རིགས་ལྔའི་ལྷས་དབང་བསྐུར་བར་བསམ་ཞིང་
བདུད་རྩི་ལྕེ་ཐོག་ཏུ་བཞག་གོ །དེ་ནས་ཆོས་བཤད་པ་ནི། འཇིག་རྟེན་དུ་ནི་
ཀུན་མཁྱེན་དག །ཨུ་དུམ་ཝཱ་རའི་མེ་ཏོག་བཞིན། །བརྒྱ་ལམ་ན་ནི་རེ་འགའ་
ཞིག །འབྱུང་འགྱུར་ཡང་ནི་མི་འགྱུར་རོ། །གསང་སྔགས་སྤྱོད་པའི་ཚུལ་འབྱུང་
བ། །དེ་ བས་ ཀྱང་ ནི་ དཀོན་ པ་ སྟེ། །གང་ གིས་ སེམས་ ཅན་ མཉམ་ མེད་
དོན། །བླ་མེད་བྱེད་པར་ནུས་པ་ཡིན། །བསྐལ་པ་བྱེ་བ་དུ་མ་རུ། །སྔོན་དུ་སྡིག་
པ་གང་བྱས་པ། །དཀྱིལ་འཁོར་འདི་འདྲ་མཐོང་མ་ཐག །དེ་དག་ཟད་པར་
འགྱུར་ཡིན་ན། །གྲགས་པ་མཐའ་ཡས་སྔགས་སྤྱོད་པའི། །ཚུལ་ལ་གནས་ན་
སྨོས་ཅི་དགོས། །སྐྱོབ་པའི་གསང་སྔགས་བཟླས་ན་ནི། །འཇིག་རྟེན་ཐམས་
-466-



བདག་འཇུག་པདྨ་ཀློང་ཡངས།
ཅད་མཁྱེན་པ་ཡི། །གོ་འཕང་བླ་ན་མེད་པ་འགྱུར། །གང་ཞིག་སྤྱོད་པ་མཆོག་
འདི་ལ། །བློ་གྲོས་ཤིན་ཏུ་མི་གཡོ་ན། །སྡུག་བསྔལ་ཐམས་ཅད་འབྱུང་བ་ཡི། །
ངན་འགྲོ་དེ་ཡིས་གཅོད་པར་འགྱུར། །དེ་ཕྱིར་ཁྱེད་རྣམས་ཐེག་ཆེན་དུ། །སང་
ནི་རབ་ཏུ་སྐྱེ་བར་འགྱུར། །ཐེག་པ་ཆེན་པོ་ཆེར་འབྱུང་བའི། །ལམ་མཆོག་འདི་
ནི་དཔལ་དང་ལྡན། ཁྱེད་རྣམས་དེར་ནི་དོང་བས་ནི། རང་བྱུང་སྐལ་བ་ཆེན་པོ་
པ། །འཇིག་རྟེན་དག་ནི་མཁྱེན་པ་ཡི། །གོ་འཕང་བླ་མེད་ཐོབ་པར་འགྱུར། །
ཞེས་ བརྗོད་ ནས། ཡང་ བླ་ མས། ཆོས་རྣམས་ གཟུགས་བརྙན་ ལྟ་ བུ་ སྟེ། །
གསལ་ཞིང་དངས་ལ་རྙོག་པ་མེད། །གཟུང་དུ་མེད་ཅིང་བརྗོད་དུ་མེད། །རྒྱུ་
དང་ལས་ལས་ཡང་དག་བྱུང༌། །དེ་བཞིན་དེ་ཉིད་ངེས་པར་འབྱུང་། །བདེན་པ་
དེ་ནི་དཀྱིལ་འཁོར་འདིར། །གཟུགས་བརྙན་གསལ་བར་སློབ་མ་རྣམས། །
ཀུན་གྱིས་དྲི་མེད་མཐོང་བར་ཤོག །ཅེས་ལན་གསུམ་གྱིས་བདེན་པའི་སྟོབས་
བརྗོད་ནས་གདོང་གཡོགས་བཅིངས་ཏེ་ཕྱི་སྒོ་བཅད་པའི་དྲུང་ནས་གསོལ་བ་
གདབ་པ་ནི། ཀྱེ་ཀྱེ་ཁྲོ་བོ་མི་བཟད་འཇིགས་པའི་གཟུགས། །མཚོན་ཆ་སྣ་
ཚོགས་ཕྱག་ན་བསྣམས། །བདག་ཅག་འཁོར་བ་ལས་བསྒྲལ་ཕྱིར། ཁྱོད་ཀྱིས་
གནང་སྟེ་བཏང་དུ་གསོལ། །ཞེས་པ་གསུམ་གྱིས་ཞུས་པས། །ནང་ནས་བླ་
མས། ཁྱེད་སུ་ཡིན་ཅི་བྱེད་ཅེས་དྲིས་པའི་ལན་དུ། བདག་ནི་སྐལ་ལྡན་རིགས་
ཀྱི་བུ་ལགས། དཔལ་རིགས་ཀྱི་བདག་པོ་ལ་དབང་ཞུ། ཞེས་ལན་བཏབ་ནས།
བགེགས་བསྐྲད་དེ་མཎྜལ་ཕུལ་ལ་གསོལ་བ་གདབ་པ་ནི། ཀྱེ་རིགས་ལྔའི་
བདེ་བར་གཤེགས་པ་དང་། །བླ་མ་ཡི་དམ་ཌཱ་ཀི་དགོངས། །སྒོ་བ་ཆེན་པོ་ཁྱེད་
རྣམས་ཀྱིས། །སྒོ་ ཕྱི་ཐར་པའི་གྲོང་བསྟན་འཚལ། །ཞེས་གསུམ་བརྗོད་པས་
-467-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
ནང་དུ་ཕྱིན་པར་བསམས་ལ། ཐལ་མོ་སྦྱར་ཏེ། ཀྱེ་བླ་མ་རྡོ་རྗེ་འཛིན་པ་དང་།
དཀྱིལ་འཁོར་ལྷ་ཚོགས་སྤངས་ན་ནི། །སྐྱོབ་པ་གཞན་ནི་མི་མངའ་བས། ཁྱེད་
ཀྱི་ཐུགས་རྗེས་བདག་ལ་སྩོལ། །ཞེས་བརྗོད་པ་དང༌། བླ་མས། ཨེ་མ་ཁྱོད་ནི་
སྣོད་མཆོག་དམ་པ་སྟེ། ཁྱོད་འདོད་པ་ནི་བདག་གིས་སྦྱིན། ། ཞེས་པ་དང་།
སློབ་མས། བདག་ནི་འབྲས་བུ་གསང་སྔགས་ཀྱི། །དངོས་གྲུབ་བདུད་རྩིའི་
ཆུ་རྒྱུན་གྱིས། །སྨིན་ཅིང་གྲོལ་བར་འདོད་པས་ན། །ཐུགས་ རྗེས་བདག་ལ་
གནང་ བར་ མཛོད། །ཅེས་ པ་ གསུམ་ བརྗོད་ དུས། །བླ་ མས། ཨེ་ མ་ ཨེ་ མ་
རིགས་ཀྱི་བུ། ཁྱེད་ནི་ལས་ཟད་འཁྲུལ་པ་ཞིག །རིགས་ཀྱི་བུ་མཆོག་ཁྱེད་
ཡིན་པས། །ངས་ཁྱོད་ཀུན་བཟང་རིགས་ལྔ་ཡི། །དཀྱིལ་འཁོར་འཇུག་ཅིང་ཡེ་
ཤེས་དབབ། །དངོས་གྲུབ་ཐམས་ཅད་ཁྱོད་ཀྱིས་འཐོབ། །དངོས་གྲུབ་དཀྱིལ་
འཁོར་འདི་དག་ནི། །མ་མཐོང་བ་ལ་སྨྲས་པ་ན། །དམ་ཚིག་ཉམས་ཏེ་དམྱལ་
བར་ལྟུང་། །བསྲུངས་ན་དངོས་གྲུབ་ཁྱེད་ཀྱིས་ཐོབ། །དམ་ཚིག་བདུད་རྩིའི་ཆུ་
འདི་འཐུངས། །ཨོཾ་ ཨ་ མྲྀ་ཏ་དམ་ལས་མ་འདའ་ སྭཱ་ཧཱ། འོ་ཁྱོད་ཀྱི་སྟོན་པ་
རིགས་ལྔའི་སངས་རྒྱས་ང་ཡིན་པས། །ངས་བསྒོ་བ་ལས་མ་འདའ་ཞིག །
འདས་ན་མྱུར་དུ་རྡོ་རྗེ་དམྱལ་བར་སྐྱེས་ནས་ཐོན་པའི་དུས་མེད་དོ། །ཞེས་དམ་
ཚིག་བསྒྲག་གོ །ཡེ་ཤེས་པ་དབབ་པ་ནི། སྙིང་ནང་དུ་གཡུང་དྲུང་དམར་པོའི་
ནང་དུ་ཟླ་བའི་སྟེང་དུ་ཡཾ། ཡན་ལག་བཞི་ལ། ཧ་རི་ནི་ས་བཞི་བསམས་ལ།
ཡཾ་ལས་རླུང་བྱུང་བས་གཡུང་དྲུང་གཡོན་དུ་འཁོར་བར་བསམས་ལ། གུ་གུལ་
ནག་པོ། བདུད་རྩི་ལྔ། བྱི་ལའི་བྲུན། ཟླ་མཚན། རའི་ཉ་ཤ་རྣམས་སྦྱར་བ་
བསྲེགས་ ལ། རོལ་མོའི་སྒྲ་དང་ རྩ་སྔགས་བརྗོད་ཅིང་། བླ་མ་དང་དཀྱིལ་
-468-



བདག་འཇུག་པདྨ་ཀློང་ཡངས།
འཁོར་གྱི་ལྷ་ཚོགས་རང་ལ་སིབ་སིབ་ཐིམ་པར་བསམ་མོ། །དེ་ནས་སྒོ་བཞིར་
རིམ་གྱིས་ཕྱིན་པར་མོས་ལ། ཀྱེ་ཤར་སྒོ་སྲུང་བའི་སྒོ་བ་ལྕགས་ཀྱུ་མ། །ཤར་
གྱི་སྒོ་འདི་ཕྱེ་ལ་ནི། །བདག་ཅག་ཡི་དམ་ལྷ་དང་སྤྱོད། །ཀྱེ་ལྷོ་སྒོ་སྲུང་བའི་སྒོ་
བ་ཞགས་པ་མ། །ལྷོ་ཡི་སྒོ་འདི་ཕྱེ་ལ་ནི། །བདག་ཅག་ཡི་དམ་ལྷ་དང་སྤྱོད། །
ཀྱེ་ནུབ་སྒོ་སྲུང་བའི་སྒོ་བ་ལྕགས་སྒྲོག་མ། །ནུབ་ཀྱི་སྒོ་འདི་ཕྱེ་ལ་ནི། །བདག་
ཅག་ཡི་དམ་ལྷ་དང་སྤྱོད། །ཀྱེ་བྱང་སྒོ་སྲུང་བའི་སྒོ་བ་དྲིལ་བུ་མ། ། བྱང་གི་སྒོ་
འདི་ཕྱེ་ལ་ནི། །བདག་ཅག་ཡི་དམ་ལྷ་དང་སྤྱོད། །ཅེས་བརྗོད་ནས་མེ་ཏོག་
ཐོགས་ལ། ཀྱེ་བདེ་གཤེགས་རིགས་ལྔའི་ཕོ་བྲང་དུ། །འབྲེལ་བའི་མེ་ཏོག་
འདི་དོར་བས། །སྔོན་ནས་འབྲེལ་པ་གང་ཡོད་པའི། །ཡི་དམ་ལྷ་དང་བདག་
འཕྲད་ཤོག །ཨོཾ་བཛྲ་པུབྦེ་ (《ཨ》སིདྡྷ) སི་ཏི་ཧཱུཾ། ཞེས་མེ་ཏོག་དོང་ནས།
བླ་མས། སྟོན་པ་རིགས་ལྔའི་སངས་རྒྱས་ཀྱིས། ཁྱེད་ཀྱི་མ་རིག་འཁོར་བའི་
མིག །ཡེ་ཤེས་སྤྱན་དུ་དབྱེ་བར་བྱ། །དེ་བཞིན་ཁྱོད་ཀྱིས་འགྲོ་བ་རྣམས། །ཡེ་
ཤེས་ སྤྱན་ དུ་ འབྱེད་ པར་ ཤོག །ༀ་ ཙཀྵ་ སྭཱཧཱ། ཞེས་ པས་ གདོང་ གཡོགས་
བཀྲོལ་ལོ། །ཡང་། ཀྱེ་མ་རིགས་ཀྱི་བུ་རྣམས་ཀུན། ཁྱེད་རྣམས་སྡིག་པ་ཀུན་
ལས་གྲོལ། །དཀྱིལ་འཁོར་ཆེན་པོ་འདི་ལ་ལྟོས། །ལུས་ངག་ཡིད་ཀྱིས་དད་པ་
བསྐྱེད། །སྔགས་དང་ཕྱག་རྒྱས་བྱིན་གྱིས་བརླབས། །དངོས་གྲུབ་ཐམས་ཅད་
ཁྱོད་ཀྱིས་འཐོབ། །དམ་ཚིག་སྔགས་ལ་བརྩོན་པར་གྱིས། །ཞེས་པས་དཀྱིལ་
འཁོར་བལྟས་ཏེ། བུམ་དབང་གི་དོན་དུ། །མཎྜལ་ཕུལ་ནས་གསོལ་བ་གདབ་
པ་ནི། །ཀུན་བཟང་ཡབ་ཡུམ་ཡེ་ཤེས་དབང་། །བདག་ཅག་རྣམས་ལ་བསྐུར་
དུ་གསོལ། །ཞེས་པ་གསུམ་བརྗོད་ནས། ཤར་སྒོ་སེང་གེའི་ཁྲི་ལ་འདུག་པར་
-469-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
གྱུར་པ་ལ། མེ་ཏོག་གང་ལ་ཕག་པ་འདི། །སྔོན་ནས་ཁྱོད་ཀྱི་ཡི་དམ་ལྷ། །རྟག་
ཏུ་བསྒོམ་དང་བསྒྲུབ་པར་གྱིས། །ཨོཾ་བཛྲ་པུབྦེ་ (《ཨ》སིདྡྷི)སི་ཏི་ཧཱུཾ། ཞེས་
པས་མེ་ཏོག་བླངས་ཏེ་གང་ལ་ཕོག་པའི་ལྷར་བསྒོམ་ནས། ཡང་རྡོ་རྗེ་སེམས་
དཔའ་དཀར་པོ་རྡོ་རྗེ་དང་དྲིལ་བུ་འཛིན་པ་ཡབ་ཡུམ་དུ་བསམ་པའི་སྤྱི་བོར་ཨོཾ་
དཀར་པོ་ལས་འོད་འཕྲོས། ཕྱོགས་བཅུའི་བླ་མ་དང་དཀྱིལ་འཁོར་གྱི་ལྷའི་
དངོས་གྲུབ་ཐོབ་པར་བསམ་ཞིང་། བླ་མས་རྣམ་རྒྱལ་བུམ་པ་བཟུང་བར་
བསམ་ལ། ཧཱུྃ་གཟུགས་ཀྱི་ཕུང་པོ་རྣམ་དག་ཅིང་
། །ཉོན་མོངས་ཞེ་སྡང་སྦྱོང་
བྱེད་པའི། །མེ་ལོང་ལྟ་བུའི་ཡེ་ཤེས་ཀྱིས། །དཔལ་ལྡན་སྐུ་ཡི་དབང་བསྐུར་
རོ། །ཨོཾ་བཛྲ་ ཨ་ བྷི་ཥིཉྩ་ཧཱུྃ། རིགས་ཀྱི་བུ་ ཁྱོད་ཀྱིས་ཆུ་འདི་འཐུངས་ཤིང་
བཀྲུས་པ་ཙམ་གྱིས་ལུས་ཀྱི་སྒྲིབ་པ་ཐམས་ཅད་དག་ནས་འདི་ཉིད་དུ་སངས་
རྒྱས་ཐམས་ཅད་ཀྱི་སྐུའི་དབང་ཐོབ་པ་ཡིན་ནོ། ཁྱོད་ཀྱི་གཟུགས་ཀྱི་ཕུང་པོ་
འདི་རྡོ་རྗེ་སེམས་དཔའ་ཉིད་དུ་སངས་རྒྱས་ཏེ། ཆུ་ཡི་ཁམས་མཱ་མ་ཀཱི་ཡི་རང་
བཞིན་དུ་གནས་འགྱུར། ཞེ་སྡང་མེ་ལོང་ལྟ་བུའི་ཡེ་ཤེས་སུ་གྲོལ་ཏེ། སངས་
རྒྱས་རྡོ་རྗེ་རིགས་ཀྱི་སྐུ་འགྱུར་བ་མེད་པ་ཐོབ་ནས་འགྲོ་བ་ཐམས་ཅད་ཀྱི་དོན་
བྱེད་པར་གྱུར་ཅིག །ཅེས་བརྗོད་དོ། །གསུང་གི་དབང་ནི། སློབ་མ་སྣང་བ་
མཐའ་ཡས་དམར་པོར་བསམ་པའི་མགྲིན་པར་ཨཱལས་སྔ་མ་བཞིན་བསམ་
ཞིང་། བླ་མས་རྡོ་རྗེ་བཟུང་ནས། ཧཱུྃ་ འདུ་ཤེས་ཕུང་པོ་རྣམ་དག་ཅིང་། །ཉོན་
མོངས་ འདོད་ ཆགས་ སྦྱོང་བྱེད་པའི། །སོ་སོར་རྟོགས་པའི་ཡེ་ཤེས་ ཀྱིས། །
དཔལ་ལྡན་གསུང་གི་དབང་བསྐུར་རོ། །ཨོཾ་པདྨ་ཨ་བྷི་ཥིཉྩ་ཧཱུྃ། འོ་རིགས་ཀྱི་
བུ་ཁྱོད་ཀྱི་ལག་ཏུ་རྡོ་རྗེ་འདི་གཏད་པ་ཙམ་གྱིས་ངག་གི་སྒྲིབ་པ་དག་ནས་
-470-



བདག་འཇུག་པདྨ་ཀློང་ཡངས།
སངས་རྒྱས་ཐམས་ཅད་ཀྱི་གསུང་གི་དབང་ཐོབ་པ་ཡིན་ནོ། །འདུ་ཤེས་ཀྱི་ཕུང་
པོ་སྣང་བ་མཐའ་ཡས་ཉིད་དུ་སངས་རྒྱས་ཏེ། མེའི་ཁམས་ཀྱང་གོས་དཀར་
མོའི་རང་བཞིན་ཉིད་དུ་གནས། འདོད་ཆགས་སོ་སོར་རྟོགས་པའི་ཡེ་ཤེས་སུ་
གྲོལ་ཏེ། སངས་རྒྱས་པདྨ་རིགས་ཀྱི་གསུང་འགགས་པ་མེད་པའི་ཆོས་ཀྱི་སྒྲ་
དབྱངས་ ཐོབ་ ནས་ འགྲོ་ བའི་ དོན་ བྱེད་ པར་ འགྱུར་ རོ། །ཞེས་ བརྗོད་དོ། །
ཐུགས་ཀྱི་དབང་ནི། སློབ་མ་རྣམ་སྣང་མཐིང་གའི་ཐུགས་ཀར་ཧཱུཾ་གིས་མཚན་
པ་ལས་སྔ་མ་བཞིན་དམིགས་ཏེ་བླ་མས། ཧཱུྃ་རྣམས་ཤེས་ཕུང་པོ་རྣམ་དག་
ཅིང་། ཉོན་མོངས་ གཏི་མུག་ སྦྱོང་བྱེད་པའི། །ཆོས་ ཀྱི་དབྱིངས་ ཀྱི་ ཡེ་ཤེས་
ཀྱིས། །དཔལ་ལྡན་ཐུགས་ ཀྱི་དབང་བསྐུར་རོ། །ཨོཾ་ བྷུདྡྷ་ཨ་བྷི་ཥིཉྩ ༀ། འོ་
རིགས་ཀྱི་བུ་ཁྱོད་ལ་པདྨ་ལས་འབྲེལ་རྩལ་ཞེས་མིང་བཏགས་པ་ཙམ་གྱིས།
འདིར་ཡིད་ཀྱི་སྒྲིབ་པ་དག་ནས་སངས་རྒྱས་ཐམས་ཅད་ཀྱི་ཐུགས་ཀྱི་དབང་
ཐོབ་པ་ཡིན་ནོ། །རྣམ་པར་ཤེས་པའི་ཕུང་པོ་ཡང་རྣམ་པར་སྣང་མཛད་ཉིད་དུ་
སངས་རྒྱས་ཏེ། ནམ་མཁའི་ཁམས་ཀྱང་ཆོས་ཀྱི་དབྱིངས་ཀྱི་དབང་ཕུག་མར་
དག་ནས། གཏི་མུག་ཆོས་ཀྱི་དབྱིངས་ཀྱི་ཡེ་ཤེས་སུ་གྲོལ་ཏེ། སངས་རྒྱས་དེ་
བཞིན་གཤེགས་པའི་རིགས་ཀྱི་ཐུགས་འཁྲུལ་པ་མེད་པ་ཆོས་ཀྱི་སྐུ་ཐོབ་ནས་
འགྲོ་བའི་དོན་བྱེད་པར་འགྱུར་རོ། །ཞེས་བརྗོད་དོ། ཡོན་ཏན་གྱི་དབང་ནི།
སློབ་མ་རིན་ཆེན་འབྱུང་ལྡན་དུ་བསམ་པའི་ལྟེ་བར་ཧཱུྃ་ལས་འོད་འཕྲོས་ཕྱོགས་
བཅུའི་བླ་མ་དང་དཀྱིལ་འཁོར་གྱི་ལྷའི་དངོས་གྲུབ་ཐོབ་པར་བསམ་ལ། དབུ་
རྒྱན་བསྐོན་པར་བསམ་ཞིང་། ཧཱུྃ་ཚོར་བའི་ཕུང་པོ་རྣམ་དག་ཅིང་། ཉོན་མོངས་
ང་རྒྱལ་སྦྱོང་བྱེད་པའི། །མཉམ་པ་ཉིད་ཀྱི་ཡེ་ཤེས་ཀྱིས། དཔལ་ལྡན་ཡོན་ཏན་
-471-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
དབང་བསྐུར་རོ།།ཨོཾ་རཏྟ་ཨ་བྷི་ཥིཉྩ་ཧཱུྃ། འོ་རིགས་ཀྱི་བུ་ཁྱོད་ལ་དབུ་རྒྱན་འདི་
བསྐོན་པ་ཙམ་གྱིས་འདིར་ལུས་ངག་ཡིད་གསུམ་གྱི་སྒྲིབ་པ་དག་ནས་སངས་
རྒྱས་ཐམས་ཅད་ཀྱི་ཡོན་ཏན་གྱི་དབང་ཐོབ་པ་ཡིན་ནོ། །ཚོར་བའི་ཕུང་པོ་རིན་
ཆེན་འབྱུང་ལྡན་དུ་སངས་རྒྱས་ཏེ། སའི་ཁམས་ཀྱང་སངས་རྒྱས་སྤྱན་དུ་དག་
ནས་ང་རྒྱལ་མཉམ་པ་ཉིད་ཀྱི་ཡེ་ཤེས་སུ་གྲོལ་ཏེ། སངས་རྒྱས་རིན་ཆེན་
རིགས་ཀྱི་ཡོན་ཏན་ཐམས་ཅད་མཁྱེན་པ་ཐོབ་ནས་འགྲོ་བའི་དོན་བྱེད་པར་
འགྱུར་རོ། །ཞེས་བརྗོད་དོ། །ཕྲིན་ལས་ ཀྱི་དབང་ནི། སློབ་མ་དོན་གྲུབ་ཏུ་
དམིགས་པའི་གསང་བར་ཨཱལས་འོད་འཕྲོས་ཕྱོགས་བཅུའི་བླ་མ་དང་དཀྱིལ་
འཁོར་གྱི་ལྷའི་དངོས་གྲུབ་ཐོབ་པར་བསམ་ཞིང་། བླ་མས་དྲིལ་བུ་བཟུང་སྟེ།
ཧཱུྃ་འདུ་བྱེད་ཕུང་པོ་རྣམ་དག་ཅིང་། །ཉོན་མོངས་ཕྲག་དོག་སྦྱོང་བྱེད་པའི། །བྱ་
བ་གྲུབ་པའི་ཡེ་ཤེས་ཀྱིས། །དཔལ་ལྡན་ཕྲིན་ལས་དབང་བསྐུར་རོ། །ༀ་ཀརྨ་
ཨ་བྷི་ཥིཉྩ་ཨཱ༔ འོ་རིགས་ཀྱི་བུ་ཁྱོད་ལ་དྲིལ་བུ་འདི་གཏད་པ་ཙམ་གྱིས་འདིར་
ལུས་ངག་ཡིད་གསུམ་གྱི་སྒྲིབ་པ་མ་ལུས་པ་དག་ནས། སངས་རྒྱས་ཐམས་ཅད་
ཀྱི་ཕྲིན་ལས་ཀྱི་དབང་ཐོབ་པ་ཡིན་ནོ། །འདུ་བྱེད་ཀྱི་ཕུང་པོ་ཡང་དོན་ཡོད་
གྲུབ་པར་སངས་རྒྱས་ཏེ། རླུང་གི་ཁམས་དམ་ཚིག་སྒྲོལ་མར་དག་ནས། ཕྲག་
དོག་བྱ་བ་གྲུབ་པའི་ཡེ་ཤེས་སུ་གྲོལ་ཏེ། སངས་རྒྱས་དོན་ཡོད་གྲུབ་པའི་ཕྲིན་
ལས་ཐོགས་པ་མེད་པ་གྲུབ་ནས་འགྲོ་བའི་དོན་བྱེད་པར་འགྱུར་རོ། །ཞེས་
བརྗོད་དོ། །ཀུན་ཏུ་བཟང་པོའི་དབང་ནི། སློབ་མ་ཀུན་ཏུ་བཟང་པོ་མཐིང་ག་
རྡོ་རྗེ་དང་དྲིལ་བུ་འཛིན་པར་བསམ་ལ། བླ་མས་རྡོ་རྗེ་དྲིལ་བུ་བཟུང་སྟེ། ཨོཾ་
ཨཱཧཱུྃ། ཐབས་དང་ཤེས་ རབ་དབྱེར་མེད་ཅིང་། །སྣང་སྟོང་དབྱེར་མེད་འདི་
-472-



བདག་འཇུག་པདྨ་ཀློང་ཡངས།
ཟུང་ ལ། །སྟོང་ ཉིད་ སྙིང་ རྗེའི་ སྙིང་ པོ་ ཡི། །ཀུན་ བཟང་ རྡོ་ རྗེ་ འཛིན་ ཁྱོད་
ཀྱིས། །འགྲོ་ཀུན་རྗེས་སུ་གཟུང་བར་གྱིས། །འོ་རིགས་ཀྱི་བུ་ཁྱོད་ལ་རྡོ་རྗེ་དང་
དྲིལ་བུ་འདི་གཏད་པ་ཙམ་གྱིས། ཐམས་ཅད་མཁྱེན་པའི་ས་བོན་ཐེབས་ནས་
སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་རང་བཞིན་ཀུན་ཏུ་བཟང་པོ་
རིག་པའི་རྩལ་དབང་ཐོབ་པ་ཡིན་ནོ། །རང་གི་སེམས་སྐྱེ་བ་མེད་པ་ཆོས་ཀྱི་
སྐུར་སངས་རྒྱས་ཏེ། འདི་ལྟར་སྣང་བ་ཐམས་ཅད་མ་སྤངས་གནས་སུ་དག་
ནས་སྐུ་གསུམ་འདུ་འབྲལ་མེད་པས་འགྲོ་བའི་དོན་དཔག་ཏུ་མེད་པར་འགྲུབ་
པར་འགྱུར་རོ།། ཞེས་བརྗོད་དོ། །ཆུས་དབང་ནི། བླ་མས་བུམ་པ་རང་གི་སྤྱི་
བོར་བཟུང་བར་བསམ་ལ། ཧཱུྃ་རྡོ་རྗེ་སེམས་དཔའ་བཅོམ་ལྡན་འདས། །མཱ་མ་
ཀཱི་ཡི་ཕྱག་རྒྱ་བུམ་པ་སྟེ། །གཉིས་མེད་བྱང་ཆུབ་སེམས་ཀྱི་ཆུས། །རིགས་ཀྱི་
བུ་ ལ་དབང་བསྐུར་རོ། །ཧཱུྃ། སྣང་བ་མཐའ་ ཡས་བཅོམ་ལྡན་འདས། །གོས་
དཀར་མོ་ཡི་ཕྱག་རྒྱ་བུམ་པ་སྟེ། །གཉིས་མེད་བྱང་ཆུབ་སེམས་ཀྱི་ཆུས། །
རིགས་ ཀྱི་ བུ་ ལ་ དབང་ བསྐུར་ རོ། །ཧཱུཾ་རྣམ་ པར་ སྣང་ མཛད་བཅོམ་ལྡན་
འདས། །ཀུན་ཏུ་བཟང་མོའི་ཕྱག་རྒྱ་བུམ་པ་སྟེ། །གཉིས་མེད་བྱང་ཆུབ་སེམས་
ཀྱི་ཆུས། །རིགས་ཀྱི་བུ་ལ་དབང་བསྐུར་རོ། །ཧཱུཾ་རིན་ཆེན་འབྱུང་ལྡན་བཅོམ་
ལྡན་འདས། །སངས་རྒྱས་སྤྱན་མའི་ཕྱག་རྒྱ་བུམ་པ་སྟེ། །གཉིས་མེད་བྱང་ཆུབ་
སེམས་ཀྱིས་ཆུས། །རིགས་ཀྱི་བུ་ལ་དབང་བསྐུར་རོ། །ཧཱུྃ་དོན་ཡོད་གྲུབ་པ་
བཅོམ་ལྡན་འདས། །དམ་ཚིག་སྒྲོལ་མའི་ཕྱག་རྒྱ་བུམ་པ་སྟེ། །གཉིས་མེད་
བྱང་ཆུབ་སེམས་ཀྱི་ཆུས། །རིགས་ཀྱི་བུ་ལ་དབང་བསྐུར་རོ། །ཨོཾ་ཨཧཱུྃ་གུ་རུ་
དྷེ་ཝ་དྷཱཀྐི་ནི་སིདྡྷི་ཕ་ལ་ཧཱུྃ། ཨོཾ་ཧཱུྃ་ཧཱུྃ་ཧཱུྃཨཧ་རི་ནི་ས་ཨ་བྷི་ཥིཉྩ་ཧཱུཾ་སི་ཏི་（《ཨེ སིདྡྷི)
དྷཱ
GO
ཧཱུཾ
ཏྭཾ
473-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༽
ཕ་ལ་ཧཱུྃ་ཨཱ༔། འོ་རིགས་ཀྱི་བུ་ཁྱོད་ལ་དབང་ཐམས་ཅད་བརྟན་པར་བྱེད་པ་
བུམ་པའི་དབང་འདི་བསྐུར་བ་ཙམ་གྱིས། སྣོད་བཅུད་ལྷ་དང་གཞལ་ཡས་ཁང་
གི་རང་བཞིན་ཕུང་པོ་ཁམས་དང་སྐྱེ་མཆེད་ཐམས་ཅད་ལྷ་དང་ལྷ་མོར་གྱུར་པ་
ཡིན་པས། ཕྱི་ནང་སྣོད་བཅུད་ཐམས་ཅད་ལ་བརྙས་ པ་ བྱས་ན་ ལྟུང་བར་
འགྱུར་བས་དག་སྣང་དང་མོས་གུས་གྱིས་ལ་མཆོད་པ་དང་བསྟོད་པ་ལ་དགའ་
བས་ལྷའི་རང་བཞིན་དུ་ངོ་ཤེས་པར་གྱིས་ཤིག །ཅེས་བརྗོད་ལ་བུམ་ཆུ་ཅུང་
ཟད་འཐུངས་པ་དང་ཁྲུས་བྱའོ། །དེ་ནས་བརྡའི་དབང་ནི། བླ་མས་འོ་རིགས་
ཀྱི་བུ་ཁྱོད་ལ་རིགས་ལྔའི་སྐུ་བསྟན་པ་ཙམ་གྱིས་ཡེ་ཤེས་ལྔའི་ངོ་བོར་སངས་
རྒྱས་པ་ཡིན་གྱིས། རིགས་ལྔའི་སྐུ་གསུང་ཐུགས་ཡོན་ཏན་འཕྲིན་ལས་ལྷུན་
གྱིས་གྲུབ་པའི་དགོངས་པ་རྟོགས་ནས་སེམས་ཅན་གྱི་དོན་རླབས་པོ་ཆེ་བྱེད་
པར་འགྱུར་རོ།། ཞེས་བརྡ་བསྟན་པར་བྱའོ། །དོན་གྱི་དབང་ནི་བླ་མས། འོ་
རིགས་ཀྱི་བུ་དུས་གསུམ་གྱི་སངས་རྒྱས་དང་སེམས་ཅན་གཉིས་ཀྱང་རང་གི་
རིག་པའི་དོན་ལས་ལོགས་ན་མ་གྲུབ་པས། ལུས་སེམས་གཉིས་ཀྱི་འབྱུང་བ་
དང༌། ཁམས་དང་སྐྱེ་མཆེད་ཐམས་ཅད་ཀྱང་སངས་རྒྱས་རིགས་ལྔ་ཡབ་ཡུམ་
དུ་ལྷུན་གྱིས་གྲུབ་པས་སྐུ་དང་ཡེ་ཤེས་འདུ་འབྲལ་མེད་པའི་དགོངས་པར་ཡིད་
ཆེས་པར་གྱིས་ཤིག །ཅེས་ངོ་ཤེས་ཤིང་དྲན་པར་བྱའོ། །དེ་ནས་དམ་ཚིག་གི་
དབང་ནི། བདུད་ རྩི་ ལྕེ་ལ་བཞག་ནས། བླ་མས་ ཨེ་མ་ རིགས་ ཀྱི་བུ་ཉོན་
ཅིག །ཐུན་མོང་སྐྱབས་འགྲོ་ནས་བརྩམས་པའི། སོ་ཐར་བྱང་སེམས་བསླབ་
བྱ་དང་། །རིག་འཛིན་སྔགས་ཀྱི་དམ་ཚིག་ཀུན། །བྱང་ཆུབ་མ་ཐོབ་བར་དུ་
ནི། །སྲོག་གི་ཕྱིར་ཡང་མ་གཏོང་ཞིག །དམ་ཚིག་ཉམ་ན་བསྐལ་པ་རུ། །ངན་
-474-



བདག་འཇུག་པདྨ་ཀློང་ཡངས། །
སོང་ གསུམ་ནས་ ཐར་ མི་ སྲིད། །དེ་ ཕྱིར་ སྲུངས་ཤིག་ རིགས་ ཀྱི་བུ། །ཞེས་
བརྗོད་པས་དོན་དྲན་པར་བྱའོ། །དེས་ནི་ལམ་བསྐྱེད་རིམ་བསྒོམ་པ་ལ་དབང་
བ་དང་། ལུས་ཀྱི་སྡིག་པ་དག་ནས་སངས་རྒྱས་ཀྱི་སྐུའི་དངོས་གྲུབ་ཐོབ་པར་
འགྱུར་རོ། །རྡོ་རྗེ་དྲིལ་བུ་ལ་སོགས་པ་དམ་ཚིག་གི་རྫས་རྣམས་བརྟེན་ཞིང་
བྱམས་པ་དང་སྙིང་རྗེས་འགྲོ་བ་ལ་ཕན་པར་བྱའོ། །ཞེས་བླ་མས་གདམས་
པར་བསམ་མོ། །དེ་ནས་གསང་དབང་གི་དོན་དུ། དཀྱིལ་འཁོར་གྱི་ལྷོ་ཕྱོགས་
སུ་འདུག་པར་བསམས་ནས་མཎྜལ་ཕུལ་ཏེ། ཡིད་ཀྱིས་བླ་མ་ལ་རིག་མ་ཕུལ་
ལ། ཨེ་མ་ཧོ་ལྷ་མོ་བདེ་བ་ཆེ། །བདེ་ཆེན་པདྨ་ཧེ་རུ་ཀ །བདེ་གཤེགས་རྣམས་
ཀྱི་བདེ་ཆེན་ཡབ། །བདེ་བའི་དབང་ཕྱུག་བདེ་སྩོལ་མཛོད། །བྱང་ཆུབ་སེམས་
ནི་ ཡང་ དག་ དོན། །རྣམ་དག་མཆོག་ནི་ཡང་དག་པའི། །དྲི་མེད་བདུད་རྩི་
（《ཨ> གང་བ）དམ་པ་ཡིས། །བླ་མེད་མཆོག་གི་དབང་བསྐུར་ལྟར། །དེ་
བཞིན་རིགས་ཀྱི་བུ་དག་ལ། །འཁོར་བའི་སྡུག་བསྔལ་ཀུན་བསལ་མཛོད། །
དྲི་མེད་ཡེ་ཤེས་བདུད་རྩི་ཡིས། །མ་རིག་ཉེས་པའི་དྲི་མ་འཇོམས། །བླ་མེད་
བྱང་ཆུབ་བདེ་ཆེན་ཉིད། །དུས་འདིར་བདག་གིས་ཐོབ་མཛོད་ཅིག །ཅེས་ཕུལ་
བའི་ རྗེས་ལ། གདོང་གཡོགས་བཅིངས་ལ་རྡོ་རྗེ་ཕག་མོར་སྐད་ཅིག་གིས་
གསལ་བའི་ལྟེ་བར་ཆོས་འབྱུང་སུམ་བརྩེགས་ཀྱི་དབུས་སུ་ཕག་མོ་ཚོན་གང་
བ་གཅིག་བསྒོམས་ཏེ་རོལ་མོའི་སྒྲས་རྩ་སྔགས་ཟློས་ཤིང་ཡེ་ཤེས་ཕབ་ནས།
གདང་གཡོགས་ཕྱེ་ལ་བླ་མས། འབྱུང་བའི་གདང་ལས་གྲུབ་པ་ཡི། །ལུས་འདི་
བདེ་གཤེགས་ཕོ་བྲང་ཉིད། །རིགས་ལྔ་ཡབ་ཡུམ་ལྔ་ཡི་གནས། །ཕུང་ཁམས་
སྐྱེ་མཆེད་ལྷ་ཡི་སྐུ། ། ཞེས་པས་ལྷར་ངེས་ཤེས་བསྐྱེད་ནས། །མེ་ཏོག་ཕོག་
-475-



མེས་པོའི་ཤུལ་བཞག་ལས། ཀློང་ཆེན་རབ་འབུམས་ཀྱི་གསུང་འབུམ། ༼ག༽
པའི་ལྷ་ལུས་ལ་ངོ་སྤྲད་ལ། བདུད་རྩིའི་རིལ་བུ་ལྕེ་ཐོག་ཏུ་བཞག་ནས། དབང་
དངོས་བསྐུར་བ། ཀྱེ་མ་ཀྱེ་མ་རིགས་ཀྱི་བུ། །དུས་གསུམ་རྒྱལ་བ་ཀུན་གྱི་
ནི། །བྱང་ཆུབ་ སྲས་ པོ་ དམ་ པ་ལ། །ཇི་ ལྟར་ དབང་ནི་བསྐུར་བ་ ལྟར། །དེ་
བཞིན་གསང་བའི་བྱང་སེམས་ཀྱིས། །ད་ལྟ་ཁྱོད་ལ་དབང་བསྐུར་རོ། །ༀ་གུ་
རུ་དྷེ་ཝ་ཌཱ་ཀི་ནི་ཧ་རི་ནི་ས་ཙ་ཧྲི་ཡ་བྷོ་དྷི་ཙིཏྟ་ཨ་མྲྀ་ཏེ་སརྦ་པཉྩ་ཨ་བྷི་ཥིཉྩམཾ།
ཞེས་པ་གསུམ་གྱིས་ལུས་ཐམས་ཅད་བདེ་སྟོང་དུ་གསལ་བཏབ་ནས་བླ་མས།
ཨེ་མ་སྐལ་ལྡན་རིགས་ཀྱི་བུ། །བདེ་དང་སྟོང་པ་དབྱེར་མེད་པ། །དེ་ཉིད་ལྟོས་
དང་ངོས་བཟུང་བྲལ། །རང་བཞིན་ལྷན་ཅིག་སྐྱེས་པའི་ངང་། །ཐམས་ཅད་རོ་
མཉམས་བདེ་ཆེན་ཉིད། །ཅེས་ པ་ གསུམ་ གྱིས་ངོ་སྤྱད་ལ། རྗེས་སུ། ཀྱེ་མ་
རིགས་ཀྱི་བུ་ཁྱོད་ཀྱིས། །གསང་བའི་དམ་ཚིག་གཉན་པོ་འདི། །ཡེ་ཤེས་སྒྲུབ་
རྫས་བདུད་རྩི་ལྔ། །དམར་ཆེན་ག་པུར་ཙནྡན་སྦྱར། །རྡོ་རྗེ་ཆུ་ཡིས་ཀུན་ཏུ་
བསྲེ། །དུས་གསུམ་རྒྱལ་བ་ཀུན་མཐུན་མཚུངས། །འདི་དང་འདོད་པའི་ཡོན་
ཏན་ལྔ། ། རྒྱུན་དུ་ཡང་དང་ཡང་དུ་བརྟེན། །འདི་ནི་དམ་ཚིག་བླ་ན་མེད། །མ་
ཉམས་ སྐལ་ ལྡན་ ཁྱོད་ ཀྱིས་སྲུངས། །ཞེས་བརྗོད་ པར་ བྱའོ། །དེ་ནས་ཤེས་
རབ་ཡེ་ཤེས་ཀྱི་དབང་གི་དོན་དུ་མཎྜལ་ཕུལ་ནས། ནུབ་ཕྱོགས་སུ་འདུག་པར་
མོས་ལ་གསོལ་བ་གདབ་པ། ཀྱེ་ཀྱེ་བཅོམ་ལྡན་བདེ་ཆེན་ཆོས་ཀྱི་དབྱིངས། །
རྣལ་འབྱོར་རྡོ་རྗེ་མི་ཕྱེད་བདག །ཡང་དག་ཕྱག་རྒྱ་སྒྲུབ་པ་པོ། །རྡོ་རྗེ་རྣལ་
འབྱོར་ལས་ནི་བྱུང་། །བདག་ཉིད་ཆེན་པོ་ཀུན་བདག་ཉིད། །མངའ་དབང་
བདག་ལའང་དེ་ཉིད་སྩོལ། །ཉོན་མོངས་འཁོར་བའི་འདམ་དུ་ནི། །བྱིང་བ་
སྐྱབས་མེད་བདག་ལ་སྐྱོབས། །ཞེས་པ་གསུམ་བརྗོད་ནས་བླ་མས། ཨེ་མ་
476-



བདག་འཇུག་པདྨ་ཀློང་ཡངས།
གསང་བ་ཤེས་རབ་ཡེ་ཤེས་ཀྱི། །དམ་ཚིག་བསྲུང་བྱ་སེམས་ལ་ཆོངས། །བུད་
མེད་མི་ སྤང་དང་དུ་བླང་
། །ཚངས་སྤྱོད་དོན་ལ་གནས་པར་བྱ། །ཡོན་ཏན་
ཐམས་ ཅད་ འདི་ ལས་ འབྱུང་། །འདི་ སྤངས་ བདེ་ བའི་ དངོས་ གྲུབ་ མེད། །
ཉམས་པ་མཁའ་འགྲོའི་ཆད་པ་ཡིས། །ཚེ་འཕོས་དམྱལ་བ་དག་ཏུ་ལྟུང་། །
ཞེས་པ་གསུམ་གྱིས་དམ་ཚིག་བྱིན་ནས། སློབ་མས། ཤིའམ་སྲོག་ལ་བབ་གྱུར་
ཏམ། བྱ་ དགའ་ཆེན་ པོ་ཉིད་ བྱུང་ ཡང་། །དམ་ཚིག་བཀའ་ ལས་ འདའ་ མི་
བྱེད། །ས་མ་ཡ་ན་ར་ཀན། ཞེས་པ་གསུམ་བརྗོད་ནས། ཡེ་ཤེས་དབབ་པ་ནི།
ཐམས་ཅད་རྡོ་རྗེ་ཕག་མོར་བསྒོམས་ལ། བླ་མའི་ཐུགས་ཀ་ནས་རྡོ་རྗེ་ཕག་མོ་
ཕྲ་མོ་མང་པོ་བྱུང་བ་སློབ་མའི་སྙིང་ནང་དུ་ཐིམ་པར་བསམ་ཞིང་རོལ་མོ་
དཀྲོལ་ནས། གདོང་གཡོགས་ཕྱེ་ལ་བླ་མས། དུས་གསུམ་སངས་རྒྱས་ཐམས་
ཅད་ཀྱང་། །བྷ་གའི་དབྱིངས་ནས་རང་བྱུང་སྟེ། །ཆོས་རྣམས་ཀུན་གྱི་འབྱུང་
གནས་ཉིད། །བྷ་ག་གསང་སྔགས་ཀུན་གྱི་གནས། །བདེ་ཆེན་ཡེ་ཤེས་འབྱུང་
བ་ཡིན། །འདི་ཉིད་མ་བརྟེན་ཐབས་གཞན་མེད། །ཐབས་ཀྱི་རྒྱུད་ཀྱིས་གྲོལ་
བ་ཡིན། །བདེ་ཆེན་འདི་བརྟེན་བདེ་བ་ཐོབ། །ཡང་དག་སངས་རྒྱས་འདི་ལས་
བྱུང་། །བུད་མེད་ཙམ་ལ་ཁྲོ་བ་སྤངས། །མཚན་ལྡན་ཡུམ་ལ་གུས་པར་གྱིས། །
ཞེས་བརྗོད་པས། ཡུམ་གྱིས། ཧཱུཾ་ང་ཡི་བྷ་ག་གསང་ཆེན་འདི། །གང་ཞིག་མོས་
པས་ སུས་བརྟེན་པ། །ཡོན་ཏན་དངོས་གྲུབ་ཐམས་ཅད་འབྱུང་
། །བདེ་སྟོང་
མཆོག་གི་དངོས་གྲུབ་ཐོབ། །ༀ་གུ་རུ་དྷེ་ཝ་ཌཱ་ཀི་ནི་ཧ་རི་ནི་ས་ར་ཙ་ཧྲི་ཡ་ཨཉྫ་
ལི་ཧོ༔ ཞེས་བརྗོད་པར་བསམས་ནས། བླ་མས་སློབ་མ་ལ་གཏད་པ། ཧཱུཾ་ཡེ་
ཤེས་ལྷ་མོ་བདེ་བའི་སྐུ། །ཀུན་ཏུ་བདེ་བའི་གནས་ སྦྱིན་མ། །དགའ་བས་
-477-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
གཟུགས་མཛེས་ཡིད་འོང་མ། །འདི་ཁྱེད་དཔའ་བོ་སེམས་དཔའ་ཆེ། །རྟག་ཏུ་
གུས་པས་མཆོད་པར་གྱིས། །ཨོ་མཧཱ་སུ་ཁ་ཧོ༔ ཞེས་བརྗོད་ནས། སྙོམས་པར་
ཞུགས་པར་བསམས་ཏེ་བླ་མས། ཨེ་མ་སྐལ་ལྡན་རིགས་ཀྱི་བུ། །བདེ་སྟོང་
གཉིས་མེད་དོན་དེ་ལ། ། དེར་འཛིན་མ་བྱེད་ངོ་ལ་ལྟོས། །གཉིས་ཤོར་གཉིས་
མཉམ་དུས་འདི་རུ། །ལྷན་ཅིག་སྐྱེས་པའི་ཡེ་ཤེས་འཆར། །དེ་ནི་དེ་ཡིས་ཟིན་
པར་མཛོད། །ཅེས་བརྗོད་ནས་ཡང་། །ཨེ་མ་སྐལ་ལྡན་རིགས་ཀྱི་བུ། །དེས་ནི་
དག་ཕྱག་གང་དག་ན། ། ཉོན་མོངས་ཡིད་ཀྱི་སྒྲིབ་པ་དག །ལས་ཀྱི་ཕྱག་རྒྱ་
བརྟེན་པར་དབང་། །སྐལ་པ་ས་བཅུ་དག་དང་མཉམ། །འཕྲིན་ལས་དབང་གི་
ལས་རྣམས་འགྲུབ། ། འབྲས་བུ་སྐྱེ་མེད་ཆོས་སྐུ་ཐོབ། །ཅེས་བརྗོད་དོ། །དེ་
ནས་ཚིག་དབང་རིན་པོ་ཆེའི་དོན་དུ་བྱང་ནས་མཎྜལ་ཕུལ་བར་བསམས་ལ་
གསོལ་བ་གདབ་པ་ནི། ཀྱེ་ཀྱེ་དུས་གསུམ་བླ་མ་རྗེ། །ཡང་དག་ཡེ་ཤེས་ངོ་བོ་
ཉིད། །རིག་པའི་ངོ་བོ་ཡེ་ཤེས་ལ། །བདག་ཉིད་ངེས་པའི་ཤེས་པ་སྐྱེ། །གཉིས་
མེད་ཡེ་ཤེས་མཆོག་དེ་ཉིད། །འགྲོ་གཞན་དག་ལ་ཡོད་པ་མིན། །དམ་ཆོས་
བདུད་རྩིའི་མཆོག་འདི་ཉིད། །འཐུང་ཕྱིར་བདག་གི་བླ་མ་ལ། །གུས་པའི་ཡིད་
ཀྱིས་གསོལ་བ་འདེབས། །གལ་ཏེ་དོན་ཐལ་བདག་གིས་ འཚལ། །རྣམ་པ་
ཀུན་ཏུ་མཆོག་གྱུར་པའི། །བཞི་པའི་དབང་བསྐུར་བདག་ལ་སྩལ། །ཞེས་པ་
གསུམ་བརྗོད་པ་དང་། བླ་མས། ཨོཾ་ ཨཱཧཱུྃ་ ཧཱིཝམ། བསྲུང་དུ་མེད་ པའི་ དམ་
ཚིག་ནི། །ཐམས་ཅད་རོ་སྙོམས་ཆོས་ཉིད་ངང་། །འཁོར་འདས་སྤང་བླང་བྲལ་
བ་ཡི། །གང་ཤར་ཆོས་ཉིད་རོལ་པ་ལ། །མ་རིག་འཛིན་པས་མ་བསླད་སྲུངས།
འདས་ན་འཁོར་ལྡོག་ན་ར་ཀན། །ཞེས་བརྗོད་ནས། སློབ་མའི་སྨིན་ཕྲག་ཏུ་
-478-



བདག་འཇུག་པདྨ་ཀློང་ཡངས།
གཡུང་དྲུང་དམར་པོ་འཁོར་བ་ལ་དམིགས་ཤིང་། །བླ་མ་ཡི་དམ་སྤྲིན་ཕུང་
གཏིབས་པ་ཙམ་ཐིམ་པར་བསམས་ནས། དར་ཅིག་མཉམ་པར་གཞག་གོ །དེ་
ནས་ནམ་མཁའི་ཕྱོགས་བཞིར་སློབ་མས་རིམ་པར་བལྟ་ཞིང་བླ་མས། ཨེ་མ་
ཨེ་མ་རིགས་ཀྱི་བུ། །མིག་རྩེ་ནམ་མཁའི་ཤར་དུ་ལྟོས། །ཤར་གྱི་བར་སྣང་
དག་ལ་ནི། །ཐོགས་པ་མེད་པ་འགྲོ་བར་སྒོམས། །ཀྱེ་མ་ཀྱེ་མ་རིགས་ཀྱི་བུ། །
མིག་རྩེ་ནམ་མཁའི་ལྷོ་དང་ནུབ། །བྱང་དུ་བལྟས་ཏེ་འགྲོ་བར་སྒོམས། །འགྲོ་
བར་བསམས་ན་འགྲོ་མཁན་མེད། །གང་དུ་འགྲོ་བསམ་ཕྱིན་པ་མེད། །འགྲོ་
བར་བསམ་པ་རང་གི་སེམས། །སེམས་ནི་མཐའ་བྲལ་སྟོང་པ་ཡིན། །ཞེས་པ་
དང་ཡང་། ཀྱེ་མ་རིགས་ཀྱི་བུ་ཁྱོད་ཀྱིས། །སེམས་ནི་དང་པོ་གང་ནས་བྱུང་། །
རྒྱུ་རྐྱེན་ཅི་ལས་བྱུང་བ་ལྟོས། །ཞེས་པ་དང་ཡང་། ཀྱེ་མ་རིགས་ཀྱི་བུ་ཁྱོད་
ཉོན། །རྩ་བ་བྲལ་བའི་སེམས་ཉིད་ལ། །གདོད་ནས་མ་སྐྱེས་དངོས་པོ་མེད།
ཁ་དོག་དབྱིབས་མེད་ངོས་གཟུང་མེད། །གང་ནས་མ་བྱུང་སོང་བ་མེད། །ད་
ལྟར་མི་གནས་རྒྱུ་རྐྱེན་མེད། །འདི་ཉིད་སེམས་ཀྱི་གནས་ལུགས་ཏེ། །བརྗོད་
དུ་མེད་པར་ཤེས་པར་གྱིས། །ཞེས་པ་དང་། ཀྱེ་མ་རིགས་ཀྱི་བུ་ཁྱོད་ཀྱིས། །
རྒྱལ་བའི་སྐུ་གཟུགས་འདི་ལ་ལྟོས། །རྒྱན་དང་ཆ་ལུགས་དུ་མར་སྣང་། །སྣང་
བར་འཛིན་པ་རང་གི་སེམས། །དེ་ལ་ལྟོས་དང་གཞི་རྩ་བྲལ། །དེ་བཞིན་ཡིད་
ཡུལ་ སྣང་ བའི་ གཟུགས། །ཡུལ་ ཉིད་ གསལ་ ལ་ མཁན་པོས་སྟོང་། །དེ་ནི་
གསལ་སྟོང་ཆོས་སྐུ་ཡིན། །ཞེས་པ་དང་ཡང་། ཨེ་མ་རིགས་ཀྱི་བུ་ཁྱོད་ཀྱིས། །
འདི་ཡི་སྒྲ་ནི་སྙན་མི་སྙན། །ལེགས་པར་ཐོས་སམ་ངོ་བོར་ལྟོས། །སྒྲ་རུ་འཛིན་
པ་རང་གི་སེམས། །སེམས་ནི་གྲགས་སྟོང་ཆོས་ཀྱི་སྐུ། །དེ་ལ་ལྟོས་དང་གཞི་
479-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼ན༽
རྩ་ བྲལ། ། དེ་ བཞིན་ སྒྲ་རུ་གྲགས་པ་ཀུན། །སྣ་ ཚོགས་ ཐོས་ ཀྱང་ ངོ་བོས་
སྟོང་། །གསལ་པོར་གྲགས་ཀྱང་རང་བཞིན་སྟོང་། །ངོས་གཟུང་མ་རྙེད་གཞི་རྩ་
བྲལ། །དེ་ནི་གྲགས་སྟོང་ཆོས་སྐུ་ཡིན། །ཞེས་པ་དང་ཡང་། ཨེ་མ་རིགས་ཀྱི་
བུ་ཁྱོད་ཀྱིས། ། སྤོས་དང༌སྨན་ སོགས་དྲི་ཞིམ་དང༌། །དེ་བཞིན་དྲི་མི་ཞིམ་
སྣོམ་ལ། །དགའ་དང་མི་དགའ་སྐྱེས་པའི་སེམས། །དེ་ཉིད་ངོ་ལ་ཚུར་ལྟོས་
དང༌། །དེ་ཡི་ངོ་བོ་ཅི་འདྲ་ཞིག །བརྟགས་པས་མ་རྙེད་རྒྱུ་མཚན་མེད། །གཉིས་
འཛིན་ཤེས་པ་གློ་བུར་ཡིན། །རྐྱེན་ཕྱིར་སྣང་ཡང་ངོ་བོས་སྟོང་། །ཞེས་པ་དང་
ཡང་། ཨེ་ མ་ རིགས་ ཀྱི་ བུ་ ཁྱོད་ ཀྱིས། །བཟའ་ བཏུང་ རོ་ མཆོག་ མྱོང་ བར་
གྱིས། །མངར་སྐྱུར་ལན་ཚྭ་ཚ་ཁ་བསྐ། །རོ་དྲུག་མྱོང་བའི་མཁན་པོར་ལྟོས། །
བལྟས་པས་མེ་རྙེད་སྐྱེ་བ་མེད། །མཐའ་བྲལ་དབུ་མ་སྤྲོས་བྲལ་དང་། །རང་
གྲོལ་ཆོས་སྐུར་ཤེས་པར་མཛོད། །ཅེས་པ་དང་ཡང་། ཨེ་མ་རིགས་ཀྱི་བུ་ཁྱོད་
ལ། །རེག་ལ་དགག་སྒྲུབ་བསྐྱེད་པའི་སེམས། །དེ་ལ་གཉིས་འཛིན་གང་བྱུང་
ཡང་། །རྣམ་པ་གསལ་ལ་རང་བཞིན་སྟོང་། །ངོ་བོ་མེད་ལ་གཞི་རྩ་བྲལ། །ཡེ་
ནས་སྟོང་གསལ་ཆོས་སྐུ་ཡིན། །ཞེས་པ་དང་ཡང་། ཀྱེ་མ་རིགས་ཀྱི་བུ་ཁྱོད་
ཀྱིས། །རང་གི་སེམས་ལ་ཚུར་ལྟོས་དང༌། །དགག་སྒྲུབ་བདེ་སྡུག་ཅིག་ཤར་
ཡང་། །གསལ་ལ་ངོ་བོ་རིག་སྟོང་ཡིན། །དཔེར་ན་ཆུ་ཟླ་ཇི་བཞིན་ནོ། །ཞེས་
པ་དང་ ཡང་། ཀྱེ་མ་རིགས་ཀྱི་བུ་ཁྱོད་ལ། །ཉོན་མོངས་ སྣ་ཚོགས་ཅི་སྐྱེས་
ཀྱང་། །མེ་ལོང་ནང་གི་གཟུགས་བརྙན་འདྲ། །སེམས་ལ་སྣང་ཡང་ངོས་གཟུང་
མེད། །ཉོན་མོངས་གཞི་མེད་རྩ་བ་བྲལ། ཁ་དོག་དབྱིབས་མེད་ངོས་གཟུང་
མེད། །གདོད་ནས་མ་སྐྱེས་ཆོས་སྐུ་ཡིན། །ཉོན་མོངས་རྟོག་པའི་རང་བཞིན་
-480-



བདག་འཇུག་པདྨ་ཀློང་ཡངས།
ནི། །སེམས་ལས་བྱུང་ཞིང་སེམས་སུ་ནུབ། །སྐྱེས་དང་གྲོལ་མཉམ་རྦ་རླབས་
བཞིན། །ཕྲ་ རགས་ སེམས་ དང་རྣམ་རྟོག་ཀུན། །ཡེ་སྟོང་ གཞི་མེད་རྩ་བྲལ་
ཡིན། །དེ་ ལྟར་རྟོག་ པའི་ མཚང་རྟོགས་ན། །གཉེན་ པོ་ སྤང་ བླང་ མེད་ པར་
གྲོལ། །ཅེས་བརྗོད་ཅིང་། ཆོས་ ཉིད་དེ་བཞིན་ཉིད་ཀྱི་ངོ་བོ་གསལ་ གདབ་
བོ། །རྗེས་ནི་ཡང་བླ་མས། ཨེ་མ་སྐལ་ལྡན་རིགས་ཀྱི་བུ། །སྟོང་གསལ་ཆོས་
སྐུའི་དབང་ཐོབ་པ། །དེས་ནི་དག་ བྱ་གང་དག་ན། །ལུས་ངག་ཡིད་གསུམ་
སྡིག་སྒྲིབ་དག །གསུམ་ཀའི་ནུས་པ་ཚད་དུ་ཕྱིན། །བརྟན་བྱ་བདེ་སྡུག་སྤང་
བླང་བྲལ། །རྗེས་སུ་དབྱེར་མེད་བསྒོམ་པར་གནད། །ས་ནི་བཅུ་གཅིག་ཀུན་ཏུ་
འོད། །འཕྲིན་ལས་བཞི་པ་མངོན་དུ་གྱུར། །འབྲས་བུ་སྐུ་ལྔ་ལྷུན་གྲུབ་ཐོབ། །
ཅེས་བརྗོད་ པ་ དང༌། ། མཎྜལ་ཕུལ་ལ། དེང་ནས་བརྩམས་ཏེ་བདག་ གིས་
ནི། །ལུས་དང་ལོངས་སྤྱོད་དངོས་ཀུན་གྱིས། །དཔལ་ལྡན་བླ་མ་ཁྱེད་མཆོད་
ཀྱིས། །ཁྱེད་ཀྱི་རྗེས་སུ་གཟུང་བར་མཛོད། །ཅེས་པས་གཏང་རག་ཕུལ་ནས།
དེས་འདུས་པ་རྣམས་ལ་ཚོགས་ཀྱི་དགའ་བས་མཉེས་པར་བྱས་ཏེ། མ་འབྱོར་
པ་དང་ཉམས་པ་དང་། །གང་ཡང་བདག་རྨོངས་བློ་ཡིས་ནི། །བགྱིས་པ་དང་ནི་
བགྱིད་སྩལ་བ། །དེ་ཀུན་མགོན་པོས་བཟོད་པར་མཛོད། །བདག་དང་སེམས་
ཅན་ཐམས་ཅད་མ་ལུས་ཀུན། །ཀུན་ཏུ་བཟང་པོ་རྒྱལ་བའི་དཀྱིལ་འཁོར་
དུ། །མ་ལུས་ཕྱམ་ཅིག་ཐམས་ཅད་ལྷུན་གྲུབ་ནས། །བདེ་གཤེགས་རྣམས་དང་
སྐལ་པ་མཉམ་པར་ཤོག །ཅེས་དངོས་དང་རས་བྲིས་ལ་སོགས་པ་བརྟན་པར་
གྱུར་པ་མི་གཤེགས་པར། །ཚོམ་བུ་ལ་སོགས་པའི་ལྷ་དང་མགྲོན་རྣམས་ནི།
ཨོ་ཁྱེད་ཀྱིས་སེམས་ཅན་དོན་ཀུན་མཛོད། །རྗེས་སུ་མཐུན་པའི་དངོས་གྲུབ་
-481-



མེས་པོའི་ཤུལ་བཞག་ལས། ཀློང་ཆེན་རབ་འབྱམས་ཀྱི་གསུང་འབུམ། ༼༦༽
སྩོལ། །སངས་རྒྱས་ཡུལ་དུ་གཤེགས་ནས་ཀྱང་། །སླར་ཡང་འབྱོན་པར་མཛད་
དུ་གསོལ། ཨོཾ་བཛྲ་མུས་ཡེ་ཤེས་པ་གཤེགས། ཛཧཱུྃ་བཾ་ཧོས་དམ་ཚིག་པ་
བདག་ལ་ཐིམ་པར་བསམས་ལ། ཨོཾ་ཨཱཿཧཱུྃ་གིས་སྐུ་གསུང་ཐུགས་བསྲུངས་ཏེ།
ལྷག་མའི་གཏོར་མ་དང་། རྡོ་རྗེའི་གླུ་དང་། བཀྲ་ཤིས་བརྗོད་པར་བྱའོ། །ཆོས་
ཚུལ་འདི་ནི་ཟབ་ཡངས་རྒྱ་མཚོའི་སྤྲིན། །སྐལ་ལྡན་སྐྱེ་བོའི་ཕུན་ཚོགས་སྒྲུབ་
བྱེད་ཡིན། །གང་འདིར་སྙིང་ག་འོད་ཀྱི་པདྨ་ལ། །བདེ་གཤེགས་ཉི་མའི་འོད་
ཟེར་ཕོག་པ་ཡིས། །བྱམས་དང་སྙིང་རྗེའི་འདབ་མ་རབ་རྒྱས་ཏེ། །དད་ལྡན་
རྐང་དྲུག་ཉེར་འཚོའི་ལོངས་སྤྱོད་དུ། །པདྨ་ལས་འབྲེལ་རྩལ་གྱིས་ལེགས་པར་
བཀོད། །དགེ་བ་འདི་ཡིས་བདག་དང་འགྲོ་བ་ཀུན། །རྒྱལ་བའི་དཀྱིལ་འཁོར་
མཆོག་ཏུ་རབ་བཞུགས་ཏེ། །སྐུ་དང་ཡེ་ཤེས་འདུ་འབྲལ་མེད་པ་ཡིས། །འགྲོ་
བའི་དོན་གཉིས་ལྷུན་གྱིས་གྲུབ་པར་ཤོག །སྟོན་གསུམ་མེ་ཏོག་འབྲས་བུར་
སྨིན་པའི་ཚེ། །གངས་རི་ཐོད་དཀར་རིན་ཆེན་སྙིང་པོའི་མགུལ། །འཕགས་
པའི་རི་ངོགས་དབེན་ཞིང་ཉམས་དགའ་བར། །པདྨ་ཀློང་ཡངས་རབ་ཏུ་རྒྱས་
པ་ཡིས། །ལྷ་དང་དྲང་སྲོང་མཁའ་འགྲོ་རྒྱ་མཚོ་དང་། །བློ་གསལ་སྦྲང་རྩིར་
སྤྱོད་རྣམས་དགའ་བར་མཛོད། །བདག་འཇུག་པདྨ་ཀློང་ཡངས་ཞེས་བྱ་བ། །
ཨོ་རྒྱན་གྱི་སློབ་དཔོན་ཆེན་པོ་པདྨ་ཡབ་ཡུམ་གྱིས་བྱིན་གྱིས་བརླབས་པའི་
རྣལ་འབྱོར་པ་དྲི་མེད་འོད་ཟེར་གྱིས། གངས་རི་ཐོད་དཀར་གྱི་མགུལ་ཨོ་རྒྱན་
རྫོང་གི་གནས་མཆོག་དམ་པར་སྟོན་གྱི་ཚེ་མེ་ཏོག་དང་འབྲས་བུ་སྨིན་པའི་དུས་
སུ་བཀོད་པའོ། །ཕྱོགས་དུས་ཀུན་ཏུ་བདེ་ཆེན་གྱི་ཆར་བསྐལ་པ་རྫོགས་ལྡན་
གྱི་དུས་སུ་ཉེ་བར་གནས་པ་བཞིན་འབབ་པར་ཤོག་ཅིག །ཤུབྷཾ།། །། །
-482-



བཀའ་དྲིན་རྗེས་དྲན།
སྐབས་འདིར་ཡང་རིང་མོ་ནས་རྣམ་དཀར་གྱི་བྱ་བ་ལ་ཆེས་གོམས་པའི་དད་
ལྡན། སྒང་མཁར་ཨ་གནམ་ཚང་ཁྱིམ་མི་རྣམ་པའི་བདག་རྐྱེན་ལ་བརྟེན་ནས།
ཀུན་མཁྱེན་ཆེན་པོའི་གསུང་རབ་ཇི་སྙེད་ཀུན་ཕྱོགས་གཅིག་ཏུ་བསྒྲིགས་ཏེ། ངོ༌
མཚར་པར་གྱི་ཕྱི་མོར་བསྐྲུན་པའི་ལེགས་བྱས་ལ་རྗེས་སུ་ཡི་རང་དྲགས་པོས་
ཐུགས་རྗེ་ཆེ་ཞུ་བ་དང་ཆབས་ཅིག །འདི་ལས་ཐོབ་པའི་དགེ་བའི་མཐུས་སྦྱིན་
བདག་འཁོར་བཅས་གནས་སྐབས་ཉེར་འཚེ་ཞི་ཞིང་མཐར་ཐུག་རྣམ་བྱང་བླ་མེད་
འཐོབ་པའི་རྒྱུར་གྱུར་ཅིག །
དགེ་བསྔོ་དང་སྨོན་ལམ། །
བསོད་ནམས་འདི་ཡིས་ཐམས་ཅད་གཟིགས་པ་ཉིད། །
ཐོབ་ནས་ཉེས་པའི་དགྲ་རྣམས་ཕམ་བྱས་ཏེ། །
སྐྱེ་རྒ་ན་འཆིའི་རྦ་རླབས་འཁྲུགས་པ་ཡི། །
སྲིད་པའི་མཚོ་ལས་འགྲོ་བ་སྒྲོལ་བར་ཤོག །
ཅེས་དགེ་བསྔོའི་སྨོན་ལམ་ཚིགས་སུ་བཅད་པ་འདི། སྟོན་པའི་སྐྱེས་རབས་ལས་
བཏུས་སོ། །



དཔེ་སྐྲུན་པ། རྒྱལ་མོ་འབྲུག་པ།
དཔེ་སྒྲིག་འགན་འཁུར་པ། ཚངས་པོ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
མེས་པོའི་ཤུལ་བཞག་ལས།
དེབ་བརྒྱ་དང་བཅུ་གཅིག་པ།
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་
གསུང་འབུམ་བཞུགས་སོ། །
(༦/༢༦)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་ཀོང་དབྱི་པར་འདེབས་ཚད་ཡོད་ཀུང་སིས་དཔར་བཏབ། །
སྤྱི་ལོ་༢༠༠༩ ལོའི་ཟླ་༡༢པར་པར་གཞི་དང་པོ་བསྒྲིགས།
སྤྱི་ལོ་༢༠༠༩ལོའི་ཟླ་༡ ༢ པར་པར་ཐེངས་དང་པོ་བཏབ།
དཔར་གྲངས། ༠༠༠༡-༡༥༠༠
ISBN978-7—80253-210—6/B. 75
གསུང་འབུམ་ཆ་ཚང་( དེབ་༡ - ༢༦ཡོད་) ལ་རིན་སྒོར། ༦༦༠.༠༠



出版人:周华
责任编辑:聪博
封面设计:多吉
图书在版编目(CIP)数据
隆钦绕降智麦威赛文集:第1-26卷 藏文
百慈藏文古籍研究室编,- 北京:
中国藏学出版社,(先哲遗书.106 - 131卷)2009.12
ISBN 978-7-80253-210-6
1.隆… 1.0隆…2百…如,喇嘛教 - 古籍 -
汇编 - 藏语 IN.B946.6
中国版本图书馆CIP数据核字(2009)第225362号
先哲遗书(第111卷)
隆钦绕降智夷威赛文集
(6/26)
百慈藏文古籍研究室编辑整理
中国藏学出版社出版发行
北京广益印刷有限公司印刷
开本:880 x 1230毫米1:32 印张:380
2009年12月第1版 2009年12月第1次印刷
印数: 0001-1500册
书号:ISBN 978-7-80253-210—6/B.75
本文集总定价(1-26卷):660.00元



-
ISBN 978-7-80253-210-6
ISBN 978-7-80253-210-6/B - 75
本文集思定价(1-26 卷):660.00 元
97878021532106">
